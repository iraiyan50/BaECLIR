[
  {
    "title": "আ.লীগ ও সহযোগী সংগঠনের আরো ৪৩ নেতাকর্মী গ্রেপ্তার",
    "body": "রাজধানীতে নাশকতার চেষ্টা ও ঝটিকা মিছিলের সঙ্গে জড়িত কার্যক্রম নিষিদ্ধ আওয়ামী লীগ ও সহযোগী সংগঠনের আরও ৪৩ নেতাকর্মী গ্রেপ্তার করেছে ঢাকা মহানগর গোয়েন্দা পুলিশ (ডিবি)। বৃহস্পতিবার (১৩ নভেম্বর) ডিএমপির মিডিয়া অ্যান্ড পাবলিক রিলেশন্স বিভাগের উপ-পুলিশ কমিশনার (ডিসি) মুহাম্মদ তালেবুর রহমান এ তথ্য নিশ্চিত করেছেন। তিনি জানান, রাজধানীতে নাশকতার চেষ্টা ও ঝটিকা মিছিলের সঙ্গে জড়িত কার্যক্রম নিষিদ্ধ আওয়ামী লীগ ও সহযোগী সংগঠনের আরও ৪৩ নেতাকর্মী গ্রেপ্তার করেছে ডিবি। এ বিষয়ে বিস্তারিত তথ্য পরে জানানো হবে। উল্লেখ্য, কার্যক্রম নিষিদ্ধ আওয়ামী লীগের লকডাউন কর্মসূচি জনজীবনে কোনো প্রভাব ফেলতে পারেনি। রাজধানীতে জনজীবন মোটামুটি স্বাভাবিক রয়েছে। তবে সড়কে যানবাহনের চলাচল কম দেখা গেছে।",
    "url": "https://www.dhakapost.com/politics/409184",
    "date": "2025-11-13T15:06:10+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 98,
    "scraped_at": "2026-02-05T13:12:55.759302"
  },
  {
    "title": "‘দাঁড়িপাল্লার পক্ষে নীরব বিপ্লবের মাধ্যমে জনগণ পরিবর্তনের পথ তৈরি করবে’",
    "body": "জামায়াতে ইসলামীর কেন্দ্রীয় নির্বাহী পরিষদ সদস্য ও ঢাকা মহানগর দক্ষিণের আমির নুরুল ইসলাম বুলবুল বলেছেন, জনগণ ইনসাফ ও ন্যায় ভিত্তিক সমাজ ব্যবস্থা চায়। জনগণের চাওয়া আর জামায়াতের দলীয় কর্মসূচি একই— ইনসাফ ও ন্যায় প্রতিষ্ঠা। জামায়াতে ইসলামী ঢাকা মহানগর দক্ষিণের নতুন সদস্যদের (রুকন) শপথ অনুষ্ঠানে প্রধান অতিথির বক্তব্যে এসব কথা বলেন তিনি। গতকাল রাজধানীর কাকরাইলে ডিপ্লোমা ইঞ্জিনিয়ার্স ইনস্টিটিউশনের হলরুমে এই অনুষ্ঠানের আয়োজন করা হয়। নূরুল ইসলাম বুলবুল রুকনদের উদ্দেমে বলেন, শপথের মর্যাদা রক্ষা করে দেশ গঠনে ভূমিকা রাখতে হবে। আল্লাহ মুমিনদের মাল ও জান দিয়ে দ্বীন কায়েম করার নির্দেশ দিয়েছেন। আল্লাহ যা নির্দেশ দেন তাই ফরজ বিধান। তিনি আরও বলেন, শপথ নেওয়া মানেই জান্নাত অর্জন করা নয়, শপথের আলোকে নিজেকে পরিচালিত করে আল্লাহর সন্তুষ্টি অর্জন করতে হবে। আল্লাহর সন্তুষ্টি অর্জন ব্যতীত জান্নাত লাভ করা যায় না। ইসলাম বিদ্বেষীরা জামায়াতে ইসলামীর বিরুদ্ধে অপপ্রচার চালিয়ে বলে, জামায়াত জান্নাতের টিকিট বিক্রি করে। প্রকৃত সত্য হচ্ছে জামায়াত জান্নাতের টিকিট বিক্রি করে না, জান্নাতের পথ দেখায়। ইসলামের শিক্ষা অর্জন এবং বাস্তবায়নের জন্য জামায়াতে ইসলামী গাইডলাইন হিসেবে ভূমিকা পালন করে। জামায়াতে ইসলামীর এ কেন্দ্রীয় নির্বাহী পরিষদ সদস্য বলেন, দাঁড়িপাল্লার পক্ষে নীরব বিপ্লব সাধনের মাধ্যমে জনগণ পরিবর্তনের পথ তৈরি করবে। এ দেশের জনগণ যেই পরিবর্তন চায় সেই পরিবর্তনের জন্য জনগণ দাঁড়িপাল্লাকে বাছাই করবে৷ জনগণ জামায়াতের নেতৃত্বে নতুন বাংলাদেশ গড়তে এগিয়ে আসবে। কেন্দ্রীয় কর্মপরিষদ সদস্য ও ঢাকা মহানগর দক্ষিণের সেক্রেটারি ড. শফিকুল ইসলাম মাসুদের পরিচালনায় অনুষ্ঠানে উপস্থিত ছিলেন— কেন্দ্রীয় মজলিসে শুরা সদস্য ও ঢাকা মহানগর দক্ষিণের নায়েবে আমির আব্দুস সবুর ফকির, কেন্দ্রীয় কর্মপরিষদ সদস্য ও ঢাকা মহানগর দক্ষিণের নায়েবে আমির এডভোকেট ড. হেলাল উদ্দিন, কেন্দ্রীয় মজলিসে শুরা সদস্য ও ঢাকা মহানগর দক্ষিণের সহকারী সেক্রেটারি ড. আব্দুল মান্নান ও মো. শামছুর রহমান, মহানগর কর্মপরিষদ সদস্য এডভোকেট এস এম কামাল উদ্দিন, অধ্যাপক নুর নবী মানিক, আবদুস সালাম, ডা. আতিয়ার রহমান, শেখ শরীফ উদ্দিন আহমদ, কামরুল আহসান হাসান।",
    "url": "https://www.dhakapost.com/politics/399908",
    "date": "2025-10-06T14:30:26+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 286,
    "scraped_at": "2026-02-05T13:12:57.360192"
  },
  {
    "title": "দিল্লির ষড়যন্ত্রে ১৩ তারিখ আওয়ামী লীগ নাশকতার পরিকল্পনা করছে",
    "body": "বাংলাদেশ জামায়াতে ইসলামীর সেক্রেটারি জেনারেল মিয়া গোলাম পরওয়ার বলেছেন, দিল্লির ষড়যন্ত্রে আগামী ১৩ তারিখ লকডাউনের নামে আওয়ামী লীগ নতুন নাশকতার পরিকল্পনা করছে। মঙ্গলবার (১১ নভেম্বর) বিকেলে পাঁচ দফা দাবিতে সমমনা আটটি রাজনৈতিক দলের সমাবেশে তিনি এমন মন্তব্য করেন। গোলাম পরওয়ার বলেন, স্বাধীনতার ৫৪ বছর পর ঐতিহাসিক পল্টন মোড়ের এ বিশাল মহাসমাবেশ আগামী দিনের রাজনীতির জন্য একটি মাইলফলক হয়ে থাকবে। একটি অবাধ, সুষ্ঠু ও নিরপেক্ষ নির্বাচনের জন্য জাতি আজ অপেক্ষারত। সরকার গঠিত জাতীয় ঐকমত্য কমিশন প্রায় নয় মাস চেষ্টা করে সাংবিধানিক, রাজনৈতিক, প্রশাসনিক ও বিচার বিভাগীয় নানা সংস্কারে প্রায় একমত হয়েছিলেন। কিন্তু ২৬ ফেব্রুয়ারির নির্বাচনের ঘোষণার পর থেকে বিভিন্ন মহল থেকে ষড়যন্ত্র শুরু হয়েছে। জামায়াত নেতা সরকারের কাছে আবেদন জানিয়ে বলেন, যারা দাবি করছেন একদিনে গণভোট ও জাতীয় নির্বাচন হবে, কীভাবে হবে? বাংলাদেশের সব সংবিধান বিশেষজ্ঞ একমত, জুলাই জাতীয় সনদে ৪৮টি বিষয়ে সংবিধানের অনেক সংস্কার হয়েছে- যেমন দলের প্রধান ও সরকারের প্রধান এক থাকবে না, সাংবিধানিক পদগুলোতে পৃথক নিয়োগ কর্তৃপক্ষ হবে, দ্বিকক্ষবিশিষ্ট পার্লামেন্ট প্রভৃতিসহ যা যা সংশোধন হয়েছে– গণভোট যদি আইনি ভিত্তি না হয়, তাহলে কীসের ভিত্তিতে জাতীয় নির্বাচন হবে?’ তিনি আরও বলেন, এই সরকারকে হাইকোর্টের আর্টিকেল ১০৬-এর মধ্য দিয়ে রেফারেন্স সহকারে সরকারের বৈধতার কথা অনেকে বলেছেন। কিন্তু বাংলাদেশের সংবিধান বিশেষজ্ঞরাও ১০৬ সম্পর্কে আইনের বিতর্ক সৃষ্টি করেছেন। ফলে একমাত্র গণভোটের মধ্য দিয়েই জাতির আকাঙ্ক্ষা পূরণের যত সংস্কার হয়েছে, তার আইনি ভিত্তি দেওয়া সম্ভব। তা না হলে জাতীয় নির্বাচনের বৈধতা ও এই সংস্কার কখনো পূরণ হবে না। মানবতাবিরোধী অপরাধীদের বিচারের প্রসঙ্গ টেনে গোলাম পরওয়ার বলেন, আমাদের পাঁচ দফায় মানবতাবিরোধী অপরাধী খুনিদের বিচারের দাবি করেছিলাম, আমরা ধন্যবাদ জানাচ্ছি, ট্রাইব্যুনালের বিচার প্রক্রিয়া এগিয়ে যাচ্ছে। যখন এই নভেম্বরে কিছু অপরাধীর রায়ের সম্ভাবনা, তখন ফ্যাসিস্টরা বাংলাদেশজুড়ে ককটেল, গাড়িতে আগুন দিয়ে নাশকতার ষড়যন্ত্র করছে। সরকার ও স্বরাষ্ট্রমন্ত্রীকে উদ্দেশ্য করে তিনি বলেন, আমরা শুনছি, ঢাকার হোটেলে হোটেলে সন্ত্রাসীরা অবস্থান নিয়েছে। আপনারা অভিযান চালিয়ে ফ্যাসিস্টদের গ্রেপ্তার করুন এবং অবিলম্বে জুলাই সনদের আইনের ভিত্তি তৈরি করুন। তারপর ফেব্রুয়ারিতেই জাতীয় নির্বাচনের তফসিল ঘোষণা করুন। জাতি সরকারকে সহযোগিতা করবে বলেও মন্তব্য করেন তিনি। সমাবেশে সভাপতিত্ব করছেন ইসলামী আন্দোলন বাংলাদেশের আমির মুফতি সৈয়দ মো. রেজাউল করিম (পীরসাহেব চরমোনাই)। প্রধান অতিথি হিসেবে উপস্থিত আছেন বাংলাদেশ জামায়াতে ইসলামীর আমির ডা. শফিকুর রহমান। আরএইচটি/এমএইচএন/জেইউই/বিআরইউ",
    "url": "https://www.dhakapost.com/politics/408615",
    "date": "2025-11-11T16:10:45+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 338,
    "scraped_at": "2026-02-05T13:13:01.177228"
  },
  {
    "title": "বাজেট-পদ সৃষ্টিতে চ্যালেঞ্জের মুখে উপাচার্য, কবে চালু পুরোদমে?",
    "body": "দেড় হাজার কোটি টাকারও বেশি ব্যয়ে নির্মিত দেশের স্বাস্থ্যসেবায় এক আশা-আকাঙ্ক্ষার নাম বাংলাদেশ মেডিকেল বিশ্ববিদ্যালয়ের (বিএমইউ) সুপার স্পেশালাইজড হাসপাতাল। প্রতিষ্ঠানটির প্রতিষ্ঠালগ্নে বলা হয়েছিল— বিশ্বমানের এই হাসপাতাল চালু হলে রোগীদের আর বিদেশ যেতে হবে না। দেশেই মিলবে কম খরচে ভোগান্তিহীন চিকিৎসাসেবা। তবে, উদ্বোধনের তিন বছর পার হলেও নানা সংকটের কারণে এখনো পূর্ণাঙ্গ রূপে চালু হয়নি। ফলে যে উদ্দেশ্যে হাসপাতালটি করা হয়েছিল, সেই সুফলও পাওয়া যাচ্ছে না। সম্প্রতি ঢাকা পোস্টকে দেওয়া এক সাক্ষাৎকারে প্রতিষ্ঠানটির উপাচার্য অধ্যাপক ডা. মো. শাহিনুল আলম এসব সংকটের বিষয় স্বীকারও করেছেন। তিনি জানিয়েছেন, পদ সৃষ্টি না হওয়া, নিয়োগ নীতিমালার অভাব, হাসপাতাল পরিচালনার নীতিমালা না থাকা এবং বাজেট বরাদ্দ না পাওয়া— এই চার বাধা কাটিয়ে উঠতে না পারলে পূর্ণাঙ্গ সেবা চালু করা সম্ভব নয়। যদিও রেডিওলজি ও ল্যাবরেটরি সেবা চালু আছে এবং সিটি স্ক্যানসহ কিছু ইনডোর সেবাও দেওয়া হচ্ছে। তবুও মন্ত্রণালয় থেকে পদ সৃষ্টির অনুমতি এবং আলাদা বাজেট না মেলায় বহুল প্রতীক্ষিত হাসপাতালটির কার্যক্রম একরকম স্থবির হয়ে আছে। তিনি বিশ্ববিদ্যালয়ের আউটডোর সেবা, অনলাইন সিস্টেম, গবেষণা, আন্তর্জাতিক সহযোগিতা, ওষুধ ও পরীক্ষার ব্যয় কমানোর প্রচেষ্টাসহ সুপার স্পেশালাইজড হাসপাতালের নানা বিষয়ে বিস্তারিত আলোচনা করেন। সাক্ষাৎকার নিয়েছেন ঢাকা পোস্টের জ্যেষ্ঠ প্রতিবেদক তানভীরুল ইসলাম। ঢাকা পোস্ট : কয়েকদিন ধরে আউটডোরে ঘুরেছি। প্রচুর রোগী এখনো লাইনে দাঁড়িয়ে অপেক্ষা করছেন। আমরা তো অনলাইন টিকিটিং ব্যবস্থা চালু করেছি। তারপরও রোগীদের ভোগান্তি কেন কমছে না? এটার জন্য কি মেডিকেল অফিসার সংকট কোনোভাবে দায়ী? অধ্যাপক ডা. মো. শাহিনুল আলম : আমাদের এই হাসপাতালটা মূলত রেসিডেন্ট বেসড। যেহেতু আউটডোর আমাদের এই শিক্ষা কার্যক্রমের একটা অংশ এবং বলা যায় যে গুরুত্বপূর্ণ অংশ। একজন চিকিৎসক তার জীবনের বেশিরভাগ সময় দেন চেম্বারে বা আউটডোরে। আমাদের এখানে যে রেসিডেন্টরা আসছেন, তাদেরকে আউটডোরে ট্রেন্ড আপ করা গুরুত্বপূর্ণ একটা কাজ। আমরা যেটা ট্রান্সফর্ম করেছি সেটা হলো, আউটডোরে সার্ভিসের জায়গাটাকে আমরা বলেছি আউটডোর উইল বি একাডেমিক পার্ট। এখন আমাদের আউটডোরে প্রতিদিন শিক্ষকরা যান। আমাদের রেসিডেন্টরাও যান। ইভেন বৈকালিক আউটডোরেও আমাদের রেসিডেন্টরা যাচ্ছেন। তাহলে আমরা পুরোটাই শিফট হয়ে গেছি। আগে ছিল শুধুমাত্র সার্ভিস অরিয়েন্টেড। এখন আমরা হচ্ছি একাডেমিক অরিয়েন্টেড, ট্রেনিং অরিয়েন্টেড। এতে আমাদের ফ্যাকাল্টিদের পার্টিসিপেশন বেড়েছে এবং রেসিডেন্টদের পার্টিসিপেশনও বেড়েছে। আমাদের কিছু সংখ্যক চিকিৎসকের পদ খালি থাকার পরও এটা আমরা ওভারকাম করতে পেরেছি। আর আপনারা যেটা বলছেন, আমাদের অনলাইন সার্ভিসটা আস্তে আস্তে বাড়াচ্ছি। তার কারণ হচ্ছে, আমাদের অনেক রোগী আছেন যারা অনলাইনে এই অ্যাপয়েন্টমেন্ট সিস্টেমের সঙ্গে অভ্যস্ত না। ফলে ইনিশিয়ালি আমরা এখনো সেই এক্সপেক্টেড রেজাল্ট পাইনি। তবে, এটা আমরা পাব। কারণ, এর মধ্যে এখানে পেমেন্টটাও চালু হয়েছে। পেমেন্টটা এখন ওখান থেকে দিয়ে এসে এখানে এসে রসিদটা প্রিন্ট করবে। এরপর আমরা যখন প্রেসক্রিপশনটা তাকে সফটওয়্যারে দিয়ে দেব, তখন এই পার্টিসিপেশনটাও বাড়বে। আমাদের যে সময়টা গেছে এটাকে আমরা বলব ট্রানজিশন। এটা দিনে দিনে আরো বাড়বে, আশা করছি। ঢাকা পোস্ট : আগে যারা হাসপাতালটির আউটডোরে কাজ করতেন, তারা সম্প্রতি পদোন্নতি পেয়ে শিক্ষক হিসেবে ভূমিকা রাখছেন। ওই জায়গায় (মেডিকেল অফিসার) তো একটা শূন্যতা আছে। নতুন করে নিয়োগের কোনো পরিকল্পনা আছে কি না? অধ্যাপক ডা. মো. শাহিনুল আলম : এই মুহূর্তে সেখানে নিয়োগের ব্যাপারে আমাদের কোনো পরিকল্পনা নেই। কারণ, আমরা আসার পর এই হাসপাতালে সেবার ব্যাপারে একটা পলিসিগত পরিবর্তন এনেছি। রোগীর সার্ভিসের জায়গাটাকে আমরা একাডেমিক আউটডোরে রূপান্তর করছি। এটা আমরা আমাদের রেসিডেন্ট দিয়ে ওভারকাম করতে পারছি। আর বিশ্ববিদ্যালয়ের বিধি অনুযায়ী যারা মেডিকেল অফিসার থেকে পার্সোনাল প্রমোশন পেয়েছেন, এই পোস্টগুলো তো খালি হয়নি। এই পোস্টগুলোতে তারাই রয়ে গেছেন। কিন্তু উনি আগে মেডিকেল অফিসার হিসেবে কাজ করতেন, উনি এখন অ্যাসিস্ট্যান্ট প্রফেসর হিসেবে কাজ করেন। সে কারণে যে হারে মনে হয়েছে পোস্ট খালি হয়েছে, আসলে সেই হারে হয়নি। কারণ, উনি এই পোস্টটার এগেইনস্টে আছেন। ঢাকা পোস্ট : উনারা (পদোন্নতি পাওয়া অ্যাসিস্ট্যান্ট প্রফেসর) কি আউটডোরে এখনও সেবা দিচ্ছেন? অধ্যাপক ডা. মো. শাহিনুল আলম : তারা এখন সরাসরি আউটডোরে সেবা দিচ্ছেন না। তবে, তারা এখন টিচার হিসেবে পার্টিসিপেট করছেন। ঢাকা পোস্ট : তাহলে তো আউটডোরে পদ ফাঁকা হওয়ার কথা নয়? অধ্যাপক ডা. মো. শাহিনুল আলম : যারা পদোন্নতি পেয়েছেন, সেটা তাদের ব্যক্তিগত পদোন্নয়ন। যে কারণে এটা ব্যক্তির পদোন্নয়ন হবে। উনি মেডিকেল অফিসার থেকে অ্যাসিস্ট্যান্ট প্রফেসর হবেন, অ্যাসিস্ট্যান্ট প্রফেসর থেকে প্রফেসর হবেন। কিন্তু অফিশিয়ালি পোস্ট ব্যবহার হবে আগেরটাই। সব বিশ্ববিদ্যালয় এই নিয়মেই চলে। ঢাকা পোস্ট : সুপার স্পেশালাইজড হাসপাতাল এখনো চালু করতে পারছেন না। কিছুদিন আগে ডাক্তাররা এখানে মানববন্ধন করেছেন, আন্দোলন করেছেন। এটা নিয়ে কোনো পরিকল্পনা আছে কি না? অধ্যাপক ডা. মো. শাহিনুল আলম : আমরা দায়িত্বে আসার পর সুপার স্পেশালাইজড হাসপাতাল আংশিক চালু করতে পেরেছি। আমাদের রেডিওলজি পুরোদমে চালু আছে। ল্যাবরেটরি চালু আছে। আমাদের ইনডোরের অংশবিশেষ চালু আছে। এটার জন্য আমাদের যে পদ সৃষ্টি করা হয়েছিল, এই পদের অনুমোদন আমরা মন্ত্রণালয় থেকে পাইনি। অর্থাৎ এই পদের বিপরীতে কোনো বাজেট বরাদ্দ এ বছর আমাদেরকে দেওয়া হয়নি। অতীতে একবার এক লাখ টাকা দেওয়া হয়েছিল। এবার এই বিশ্ববিদ্যালয়কে যে বাজেট বরাদ্দ দেওয়া হয়েছে, সেখানে বলা হয়েছে যে সুপার স্পেশালাইজড ছাড়া। এখন আমাদের ইনকাম দিয়ে আমরা সুপার স্পেশালাইজড হাসপাতালকে সাপোর্ট দিচ্ছি। তাহলে পদ সৃষ্টি, নিয়োগের নীতিমালা, হাসপাতাল পরিচালনার নীতিমালা এবং পরিচালনার বাজেট— এই চার সংকটে পড়ে আমরা এটাকে উত্তরণ করতে পারছি না। আমরা চেষ্টা করছি সমন্বয় করার জন্য। একটা বিশ্ববিদ্যালয়ের মধ্যে এরকম একটা হাসপাতাল পরিচালনার ক্ষেত্রে অতীতে আমাদের হাসপাতাল পরিচালনা পদ্ধতি আর এই পরিচালনা পদ্ধতিটা ভিন্ন। এটার যেমন একাডেমিক প্রয়োজন আছে, ফাইন্যান্সিয়াল সমন্বয়েরও প্রয়োজন আছে। একইসঙ্গে বিশ্ববিদ্যালয় ও মন্ত্রণালয় এবং আন্তর্জাতিক সংস্থা যারা এটা করেছেন, এই সমন্বয়ের জায়গা আমরা শেষ করতে পারিনি। তবে, আগে মোটেও ছিল না। এখন আমাদের এখানে অপারেশন হচ্ছে রেগুলার, সিটি স্ক্যান হচ্ছে এবং রোগীও ভর্তি হচ্ছে। ম্যানপাওয়ার নিয়োগ করার জন্য পোস্ট ক্রিয়েশনের অনুমতি এবং বাজেট পেলেই আমরা এটা শুরু করতে পারব। ঢাকা পোস্ট : বলা হচ্ছে, কোনো একটা পক্ষ চাচ্ছে না এখনই শূন্যপদে নিয়োগগুলো হোক। আপনি কি তাদের উদ্দেশ্য বা পরিকল্পনা বাস্তবায়ন করছেন? অধ্যাপক ডা. মো. শাহিনুল আলম : এই বিষয়ে আমার কথা বলাটা ঠিক হবে না। আমি কিছু বলতেও চাচ্ছি না। ঢাকা পোস্ট : আপনার তো উপাচার্য হিসেবে দায়িত্ব নেওয়ার প্রায় এক বছর হতে চলেছে। এই এক বছরে নিজেকে কতটুকু সফল বলে মনে করেন। অর্থাৎ কী কী করতে পেরেছেন? অধ্যাপক ডা. মো. শাহিনুল আলম : আমরা এই এক বছরে অনেক কিছুই করেছি, যা ইচ্ছাকৃতভাবে প্রচার-প্রচারণায় আনিনি। আমরা চেয়েছিলাম কাজ করে দেখাতে, যেন মানুষ দেখেই বুঝতে পারে আমরা কতটুকু করতে পেরেছি। দায়িত্বের শুরুতেই আমরা ১০০ ইনিশিয়েটিভ নিয়েছিলাম। যেহেতু এটা একটা বিশ্ববিদ্যালয়, সেহেতু আমরা গবেষণা, শিক্ষা ও স্বাস্থ্যসেবা— এই তিন বিষয়ে একসঙ্গে কাজ করেছি। তবে, আমরা গবেষণার দিকে নজর দিয়েছি প্রথমে। গবেষণার ক্ষেত্রে আমাদের বিশ্ববিদ্যালয়ের র‍্যাংকিংয়ের কাজ শুরু করি। আপনারা দেখেছেন ইতোমধ্যে আমাদের এই বিশ্ববিদ্যালয়ের যে একটা জার্নাল ছিল, সেটাকে আমরা স্কোপাসে ইনডেক্সড করেছি। অর্থাৎ এটা আন্তর্জাতিক স্বীকৃতি পেয়েছে। আমরা আমাদের ৩০৭ জন রিসার্চারকে আন্তর্জাতিকভাবে স্বীকৃতির ব্যবস্থা করেছি। এই ৩০৭ জন, যাদেরকে এখন স্কোপাসে পাওয়া যায়। এই সময়ের মধ্যে আমরা আমাদের গবেষণা খাতে শিক্ষকদের অংশগ্রহণ আরো ত্বরান্বিত করার জন্য বিভিন্ন উদ্যোগ নিয়েছি। এর মধ্যে আমাদের রেসিডেন্টরা অনেকগুলো ইন্টারন্যাশনাল অ্যাওয়ার্ড পেয়েছেন। আমাদের শিক্ষকরাও ইন্টারন্যাশনাল অ্যাওয়ার্ড পেয়েছেন। অনেক ক্ষেত্রে আমরা বিশ্ববিদ্যালয়ের শিক্ষকদের যে প্রকাশনা, এগুলো যদি কিউ জার্নালে প্রকাশিত হয়, ইউনিভার্সিটি সেই পাবলিকেশন চার্জটা দেবে— এটা আমরা ঠিক করেছি। এছাড়া আপনারা দেখেছেন, আমরা সার্ভিসের ক্ষেত্রে অনেকগুলো পদক্ষেপ নিয়েছি। আমরা যে এভিডেন্স বেসড মেডিসিনের কাজটা শুরু করেছি, সেটা আন্তর্জাতিকভাবে স্বীকৃতি পেয়েছে। ইন্টারন্যাশনালি তারা বিশ্ববিদ্যালয়কে অ্যাওয়ার্ড দিয়েছে। আমাদেরকে অ্যাম্বাসেডর হিসেবে স্বীকৃতি দিয়েছে। আমাকে-সহ আরেকজন ফ্যাকাল্টিকে অ্যাম্বাসেডর হিসেবে স্বীকৃতি দিয়েছে। এটা একটা বড় স্বীকৃতি, বলা যায়। আমরা রোবোটিক বেসড, এআই বেসড রোবোটিক ফিজিওথেরাপি সেন্টার চালু করেছি। এটাও একটা গুরুত্বপূর্ণ অবদান। আমরা শিক্ষকদের মান উন্নয়নের জন্য সবচেয়ে বেশি পদক্ষেপ নিয়েছি। এখন পর্যন্ত ১০০০-এরও বেশি ট্রেনিং আমাদের ফ্যাকাল্টিদেরকে দেওয়া হয়েছে। এর মধ্যে নৈতিকতা, শিক্ষকতা ও হিউম্যান বিহেভিয়ার— এগুলো নিয়ে আমরা কাজ করেছি। আমরা আমাদের প্রশিক্ষণের আওতায় ক্লিনার থেকে শুরু করে সব পর্যায়ে, যেমন- আমাদের আউটডোরের এমএলএসদেরকে হিউম্যান বিহেভিয়ারের ওপর ট্রেনিং দিয়েছি। নার্সদেরটা শুরু হয়েছে। পার্শ্ব-চিকিৎসকদের আমরা মেডিকেল এথিক্সের ওপর ট্রেনিং দিয়েছি। নিউ জেনারেশনের যে টিচার, তাদেরকে এডিটরস ফোরাম, ইয়াং এডিটর ফোরাম তৈরি করে তাদের ট্রেনিং দেওয়া হয়েছে। বিশ্ববিদ্যালয়ের আর্থিক ব্যবস্থাপনা, বিশেষ করে বিভিন্ন যন্ত্রপাতি কেনা এবং এগুলো মেরামতের ক্ষেত্রে আমাদের প্রশাসনিক কার্যক্রমে পর্যাপ্ত অর্থ থাকা সত্ত্বেও দক্ষতার সঙ্গে সেগুলো পরিচালনা করা সম্ভব হচ্ছিল না। এজন্য আমরা প্রকিউরমেন্ট ট্রেনিং শুরু করেছি এবং এরপর থেকে আমাদের প্রকিউরমেন্ট বেড়েছে। আমরা ইজিপি ট্রেনিং দিয়েছি, যাতে আমাদের এই আর্থিক ব্যবস্থাপনাটার উন্নতি হয়। ঢাকা পোস্ট : রোগীদের ক্ষেত্রে আপনারা কী কী উদ্যোগ নিয়েছেন? অধ্যাপক ডা. মো. শাহিনুল আলম : আপনারা জানেন, এই দেশে মানুষের আর্থিক খরচের মূল জায়গা হচ্ছে ওষুধ। আমাদের বিশ্ববিদ্যালয়ের ওষুধের ব্যয়ের ক্ষেত্রে বাজেট তিন কোটি টাকা থেকে ১২ কোটি টাকায় উন্নীত করেছি। আমরা বলেছি, কিছু কিছু ওষুধ আনলিমিটেড সাপ্লাই দেব। আমাদের দেশে ডায়াবেটিস, হাইপারটেনশনের জন্য মানুষের স্ট্রোক হয়, হার্ট অ্যাটাক হয়। ডায়াবেটিস ও হাইপারটেনশনের যে ওরাল ওষুধগুলো, এগুলো আমরা আনলিমিটেডভাবে ইনডোরে সাপ্লাই দিচ্ছি। প্রাথমিক অ্যান্টিবায়োটিকগুলো ইনডোরে আনলিমিটেড সাপ্লাই দেওয়া হচ্ছে। হাসপাতাল ম্যানেজমেন্টের একটা গুরুত্বপূর্ণ জায়গা হচ্ছে হাসপাতাল ইনফেকশন কন্ট্রোল। আমাদের দেশে হাসপাতাল ইনফেকশন কন্ট্রোল করতে পর্যন্ত কোনো কাজ হয় না। ওয়ার্ল্ড হেলথ অর্গানাইজেশনের সঙ্গে আমরা জয়েন্ট ভেঞ্চারে ইনফেকশন কন্ট্রোল সিস্টেমের কাজ শুরু করেছি এবং আমাদের কাজ চলছে। ইতোমধ্যে আমরা পর্যাপ্ত হ্যান্ড স্যানিটাইজার, যেটা ইনফেকশন কন্ট্রোলের জন্য খুবই গুরুত্বপূর্ণ, সেগুলো হাসপাতালের ইনডোরে আনলিমিটেড সাপ্লাই নিশ্চিত করেছি। আমরা আইসিইউ ও পোস্ট অপারেটিভে দামি ওষুধগুলো অ্যাভেইলেবল করেছি। আউটডোর সার্ভিসটাকে উন্নত করার জন্য আমরা ওখানেও ইনফেকশন কন্ট্রোল, কিউ ম্যানেজমেন্ট এবং ক্লিনলিনেস (পরিচ্ছন্নতা) অতীতের যেকোনো সময়ের চাইতে উন্নত করেছি। এছাড়া আমরা একটা রোগী ফিডব্যাক সিস্টেম চালু করেছি। এখন থেকে রোগীরা আমাদের চারটা পয়েন্টে সংক্ষিপ্ত একটা ফিডব্যাক দেবেন। আমরা ইতোমধ্যে দেড় হাজার রোগীর ফিডব্যাক নিয়েছি। আমরা খুবই আশ্চর্য হয়েছি, আগের চাইতে রোগীদের স্যাটিসফ্যাকশনের হার বেড়েছে। আমরা এটা নিশ্চিত করেছি, সার্ভেতে যাতে কোনোপ্রকার ইনফ্লুয়েন্স না হয়, সেজন্য আমরা বাইরের লোকদের দিয়ে এই সার্ভের কাজ করিয়েছি। এমনকি কিউআর কোড আমরা ওয়ালে ওয়ালে লাগিয়ে দিয়েছি। যেন সচেতন লোকেরা ইন্ডিপেন্ডেন্টলি এটা করতে পারেন। আমাদের রেডিওলজি বিভাগ, যেখানে সার্ভিস নিতে মানুষকে অনেক লম্বা লাইনে দাঁড়িয়ে থাকতে হয়, এটা আমরা ১০০% অনলাইন বেসিস করে ফেলব। ইনডোরে আমাদের যে ল্যাবরেটরি সার্ভিস, সেখানে কোয়ালিটি ও কোয়ান্টিটি— দুটোরই উন্নতির জন্য আমরা প্রথমে একটা কমিটি করে আনরেজিস্টার্ড মেশিনগুলো এখান থেকে বের করে দিয়েছি। মানে ইন্টারন্যাশনাল রিকগনাইজড, ইউএসএফডি, ডিজিডি অ্যাপ্রুভড মেশিন আমরা এখন ব্যবহার করে থাকি। অর্থাৎ পুরো ল্যাবরেটরি সিস্টেমকে অ্যাক্রেডিটেশন পাওয়ার জন্য আমাদের কাজ চলছে এবং সবগুলো ডিপার্টমেন্ট একযোগে কাজ করছে। এটা ইন্টারনাল কোয়ালিটি অ্যাসিউরেন্স, এক্সটারনাল কোয়ালিটি অ্যাসিউরেন্স— এই জায়গাগুলোতে আমরা পার্টিসিপেট করছি। যাতে করে এই সার্ভিসটা আরো উন্নত হয়। আবার আমাদের এই সার্ভিসগুলোকে টাইম টু টাইম অ্যাসেস করে আমাদের স্ট্যান্ডার্ডকে অন্য দেশের স্ট্যান্ডার্ডের সঙ্গে মিল করার জন্য আমরা মেডিকেল অডিট সিস্টেম চালু করার চেষ্টা করছি। যাতে ওদের কোয়ালিটি ইমপ্রুভমেন্ট হয়। ঢাকা পোস্ট : আপনারা সাম্প্রতিক সময়ে একাডেমিক কার্যক্রমে আন্তর্জাতিক সহযোগিতা বাড়াতে যেসব উদ্যোগ নিয়েছেন, বিশেষ করে ক্লাসরুম ডিজিটালাইজেশন, বিদেশি বিশেষজ্ঞদের অংশগ্রহণ এবং আন্তর্জাতিক সংস্থাগুলোর সঙ্গে যৌথ কনফারেন্স— এসবের প্রভাব কীভাবে দেখছেন? বাংলাদেশে স্বাস্থ্যশিক্ষায় এর বাস্তব পরিবর্তন কতটুকু? অধ্যাপক ডা. মো. শাহিনুল আলম : আমাদের একাডেমিক কার্যক্রমে আরো বেশি ইন্টারন্যাশনাল কোলাবরেশন বাড়ানোর জন্য ক্লাসরুমগুলোকে ডিজিটালাইজ করছি। যাতে ক্লাসের সময় আমাদের বাংলাদেশি যারা বিদেশে আছেন, স্পেশালিস্ট ও ইন্টারন্যাশনালি যারা রিনাউন্ড, তারা আমাদের এখানে ক্লাসে পার্টিসিপেট করতে পারেন। এটার ভালো ইফেক্ট আমরা পেয়েছি। আমরা দেখেছি, আমাদের এই প্যাথোলজি কনফারেন্সে রয়্যাল কলেজ অব প্যাথোলজির সঙ্গে আমরা যৌথভাবে এবারের কনফারেন্স করেছি। ওরা আমাদেরকে কনফারেন্সের সিএমই ক্রেডিট অ্যাক্রেডিটেশন দিয়েছে। এটা বাংলাদেশে ফার্স্ট টাইম। আজ আমরা যে প্রোগ্রামটা করছি, নিউরোলজির সঙ্গে ওয়েস্টার্ন-এর, এটা ওয়ার্ল্ডের একটা অর্গানাইজেশন যারা নিউরো ইন্টারভেনশনে কাজ করে। প্রতিদিনই আমরা দেখেছি, এই কাজগুলো মানে সাইন্টিফিক ব্যাকগ্রাউন্ডে ভিজিবল হয়। প্রচুর প্রতিষ্ঠান আমাদের সঙ্গে কোলাবোরেট করার জন্য রেগুলার আসছে। অলমোস্ট এভরি ডে আসছে। এটা সিঙ্গাপুর থেকে আসছে, ইউকে থেকে আসছে, চায়না থেকে আসছে, পাকিস্তান থেকেও আসছে। প্রচুর জায়গা থেকে আমরা রেসপন্স পাচ্ছি। ঢাকা পোস্ট : আমরা জানি, বিএমইউকে সরকার প্রতি বছর একটা বরাদ্দ দেয়। সেই প্রেক্ষিতে সাধারণ রোগীদের প্রতি আপনাদের কোনো দায়বদ্ধতা আছে কি না? যদি থাকে তাহলে সেই অবস্থান থেকে আপনারা কী করেন? অধ্যাপক ডা. মো. শাহিনুল আলম : অফকোর্স আছে। এই দায়বদ্ধতা থেকে তো আমরা অ্যানালাইসিস করে দেখলাম যে রোগীদের ব্যয়ের অন্যতম একটা অংশ হচ্ছে ওষুধ। সেটার জন্য আমরা বাজেট তিন কোটি থেকে ১২ কোটি টাকায় নিয়েছি। রোগীদের আরেকটা ব্যয় বৃদ্ধির জায়গা হচ্ছে ইনফেকশন। হাসপাতালে আসলে ইনফেকশন হয়। ইনফেকশন কন্ট্রোলের জন্য আমরা পর্যাপ্ত স্যানিটাইজার থেকে শুরু করে ফ্লোর ক্লিনিং ও ওয়ার্ড ক্লিনিং— এগুলোতে পর্যাপ্ত ইনভেস্ট করছি। আমরা যেমন ইনফার্টিলিটির মূল্য হ্রাস করেছি, এমন আর কোথায় কোথায় মূল্য হ্রাস করা যায়, সেটার জন্য আমরা কাজ করে যাচ্ছি। এটা সামনে আরো দৃশ্যমান হবে বলে আশা করি। ঢাকা পোস্ট : যারা এখানে চিকিৎসা নিতে আসেন, তাদের নাকি প্রচুর পরীক্ষা-নিরীক্ষা করাতে হয়। এটা যদি সিনিয়রদের থেকে নবীন চিকিৎসকদের শেখার একটা প্রক্রিয়া হয়, তাহলে কী পরীক্ষাগুলো বিনামূল্যে করার সুযোগ আছে কি না এবং এটা নিয়ে আপনাদের কোনো প্ল্যান আছে কি না? অধ্যাপক ডা. মো. শাহিনুল আলম : এখানে যে পরীক্ষাগুলো করা হয়, সেগুলোর মান অনুযায়ী আমরা স্বল্পমূল্যেই করার চেষ্টা করে থাকি। এমনকি এখানে বিনামূল্যেও কিছু পরীক্ষা হয়। সেটা অবশ্যই অনেক বেশি সংখ্যক না। আর মূল্য কমানোর বিষয়টি নিয়ে আমরা অ্যাসেসমেন্ট করছি, কোন কোন জায়গায় আমাদের মূল্য কমানোর সুযোগ আছে। সে অংশটা আমরা অ্যাড্রেস করব। ঢাকা পোস্ট : আপনি যদি আরো একটি বছর এই দায়িত্বে থাকতে পারেন তাহলে বিশ্ববিদ্যালয়ের জন্য নতুন আর কী কী দেওয়ার ইচ্ছা আছে? অধ্যাপক ডা. মো. শাহিনুল আলম : খুবই ভালো প্রশ্ন। প্রথমত, যেহেতু এটা একটা বিশ্ববিদ্যালয়, আমাদের প্রথম কাজ হবে এই বিশ্ববিদ্যালয়ের রিসার্চ, একাডেমিক ও স্বাস্থ্যসেবার মানটা আরো ইন্টারন্যাশনাল রিকগনিশন পাওয়া। এছাড়া বিশ্ববিদ্যালয়ের রিক্রুটমেন্ট, সব ধরনের প্রেসার বা ইনফ্লুয়েন্সকে অতিক্রম করে কোয়ালিটি রিক্রুটমেন্টের ওপর জোর দেওয়া। এটা আমার একটা প্রায়োরিটি। বিশ্ববিদ্যালয়ের কার্যক্রমে শৃঙ্খলা ফিরিয়ে আনা। পুরো অফিস স্টাফ ও শিক্ষকদের ভিশন দিয়ে সামনে এগিয়ে নিয়ে যাওয়া, এটা হচ্ছে বড় কাজ। ডব্লিউএইচও, জাইকা, ইউএনডিপিসহ ইন্টারন্যাশনাল অর্গানাইজেশন যেগুলো আছে, তাদের সঙ্গে রয়্যাল কলেজের কোলাবরেশন করে একাডেমিক দিকটাকে আরো উন্নত করা। আর সার্ভিসকে ডব্লিউএইচও-জাইকার সঙ্গে সমন্বয় করে উন্নত করা। বিশেষ করে জাইকার সঙ্গে অথবা কোইকাকে সঙ্গে নিয়ে আমাদের নার্সিং সার্ভিসকে গুরুত্বপূর্ণ একটা জায়গায় নিতে পারলে স্বাস্থ্যসেবায় বড় ধরনের পরিবর্তন আসবে। একইসঙ্গে আমি চাইব, পয়েন্ট অব কেয়ার হিসেবে সুপার স্পেশালাইজড হাসপাতালকে পুরোপুরি অ্যাক্টিভ করা। এটা সবচেয়ে বড় চ্যালেঞ্জ এবং এটাই অগ্রাধিকারে থাকবে। আমি যে চারটা চ্যালেঞ্জের কথা বলেছি, সেগুলোকে ওভারকাম করে সুপার স্পেশালাইজড হাসপাতালকে প্রতিষ্ঠিত করাই আমার অন্যতম চ্যালেঞ্জ হবে।",
    "url": "https://www.dhakapost.com/health/416671",
    "date": "2025-12-14T20:39:31+06:00",
    "author": "তানভীরুল ইসলাম",
    "category": "health",
    "language": "bn",
    "token_count": 2177,
    "scraped_at": "2026-02-05T13:13:05.296091"
  },
  {
    "title": "ইসলামী আন্দোলনের প্রার্থীর বিরুদ্ধে মিথ্যা মামলা প্রত্যাহারের দাবি",
    "body": "ঢাকা-৫ আসনে ইসলামী আন্দোলন বাংলাদেশের মনোনীত হাতপাখার সংসদ সদস্য প্রার্থী হাজী মো. ইবরাহীমের বিরুদ্ধে দায়েরকৃত সব ষড়যন্ত্রমূলক, মিথ্যা ও রাজনৈতিক উদ্দেশ্যপ্রণোদিত মামলা অবিলম্বে প্রত্যাহারের দাবি জানানো হয়েছে। শুক্রবার (৫ ডিসেম্বর) যাত্রাবাড়ীর কাজলা ব্রিজ থেকে আয়োজিত এক গণপদযাত্রায় এ দাবি জানানো হয়। গণপদযাত্রায় সভাপতির বক্তব্যে হাজী মো. ইবরাহীম বলেন, আমার বিরুদ্ধে যে সব মামলা দেওয়া হয়েছে, তা সম্পূর্ণ ভিত্তিহীন ও রাজনৈতিক প্রতিহিংসার অংশ। জনগণের ভালোবাসা ও সমর্থন থেকে আমাকে দূরে রাখতেই এই ষড়যন্ত্র। আমি ইনসাফ ও সততার রাজনীতি করি বলেই অপশক্তি আমাকে দমাতে চায়। কিন্তু জনগণের শক্তির কাছে সব ষড়যন্ত্র ব্যর্থ হবে। তিনি আরও বলেন, মানুষের অধিকার ও ন্যায়ের পক্ষে আমার সংগ্রাম অব্যাহত থাকবে এবং কোনো ষড়যন্ত্রই আমাকে সততার পথ থেকে বিচ্যুত করতে পারবে না। পদযাত্রায় উপস্থিত ছিলেন ইসলামী আন্দোলন বাংলাদেশ ঢাকা মহানগর দক্ষিণের সিনিয়র সহ-সভাপতি ও ঢাকা-৫ আসন নির্বাচন পরিচালনা কমিটির আহ্বায়ক আলতাফ হোসেন, ঢাকা মহানগর দক্ষিণের সাংগঠনিক সম্পাদককে এম শরিয়তুল্লাহ, সমন্বয়কারী ও ইসলামী শ্রমিক আন্দোলন বাংলাদেশের সাবেক কেন্দ্রীয় সাংগঠনিক সম্পাদক সৈয়দ ওমর ফারুক, ইসলামী ছাত্র আন্দোলন বাংলাদেশের কেন্দ্রীয় শুরা সদস্য মাইনুল ইসলাম প্রমুখ।",
    "url": "https://www.dhakapost.com/politics/414552",
    "date": "2025-12-05T22:55:57+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 164,
    "scraped_at": "2026-02-05T13:13:06.853773"
  },
  {
    "title": "ওসমান হাদির ওপর হামলাকারীদের গ্রেপ্তারে ২৪ ঘণ্টার আলটিমেটাম",
    "body": "গুলিবিদ্ধ ওসমান হাদির ওপর হামলাকারীদের গ্রেপ্তারে ২৪ ঘণ্টার আলটিমেটাম দিয়েছে ইনকিলাব মঞ্চ। সংগঠনটি ঘোষণা করেছে, দাবি আদায়ে শনিবার (১৩ ডিসেম্বর) দুপুর ১২টায় রাজধানীর শাহবাগে বিক্ষোভ সমাবেশ হবে। শুক্রবার (১২ ডিসেম্বর) রাতে রাজধানীর এভারকেয়ার হাসপাতালের সামনে এক ব্রিফিংয়ে এসব কথা জানান ইনকিলাব মঞ্চের সদস্য সচিব আবদুল্লাহ আল জাবের। তিনি বলেন, ‘যদি ওসমান হাদির কিছু হয় তাহলে ইন্টেরিম সরকারকে অবশ্যই দায়ভার নিতে হবে।’ জাবের আরও বলেন, ‘তাকে উন্নত চিকিৎসার জন্য বিদেশে পাঠানোর দরকার হলে দ্রুত পাঠানো হোক। জীবন-মৃত্যুর এই মুহূর্তে কোনো দেরি করার সুযোগ নেই।’ সিসিটিভি ফুটেজ চাওয়া নিয়ে ক্ষোভ জানিয়ে তিনি অভিযোগ করেন, ‘গোয়েন্দা সংস্থা বারবার ফোন করছে সিসিটিভি ফুটেজের জন্য। তাদেরকে ফুটেজ খুঁজে দেওয়া কি ইনকিলাব মঞ্চের কাজ? যারা গুলি চালিয়েছে তাদের ২৪ ঘণ্টার মধ্যে গ্রেপ্তার করতে হবে।’ আবদুল্লাহ আল জাবের বলেন, ‘আমরা শুনতে চাই না তারা অন্য কোনোভাবে মারা গেছে। আগামীকাল (শনিবার) সকাল ১০টার মধ্যে গ্রেপ্তার করতে ব্যর্থ হলে সরকারের এই সুন্দর সুন্দর কথা বলার কোনো অধিকার নেই।’ ওসমান হাদির ওপর হামলাকে তিনি রাষ্ট্রের দায়িত্বহীনতা হিসেবে দেখেন। তার ভাষায়, ‘যারা ওসমান হাদিকে রক্ষা করতে পারে না, তারা বাংলাদেশকে কীভাবে রক্ষা করবে?’ কর্মসূচি ঘোষণা করে ইনকিলাব মঞ্চের সদস্য সচিব বলেন, ‘কাল (শনিবার) দুপুর ১২টায় শাহবাগে গণপ্রতিরোধ সমাবেশ হবে। দেশবাসীর কাছে দোয়া অনুষ্ঠানের আহ্বান জানাই।’ উসকানি ও বিভ্রান্তি এড়াতে সতর্ক থাকার আহ্বান জানিয়ে জাবের বলেন, ‘কেউ যেন উসকানি দিতে না পারে। কারো কোনো বক্তব্যে কেউ যেন নিজে থেকে কোনো সিদ্ধান্ত না নেয়। সব সিদ্ধান্ত কেন্দ্রীয়ভাবে জানানো হবে।’",
    "url": "https://www.dhakapost.com/politics/416219",
    "date": "2025-12-13T00:46:38+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 226,
    "scraped_at": "2026-02-05T13:13:08.447610"
  },
  {
    "title": "যারা অন্যায়-অপরাধ করেছে, জাতি তাদের আর কখনো গ্রহণ করবে না",
    "body": "কার্যক্রম নিষিদ্ধ আওয়ামী লীগকে উদ্দেশ্য করে বাংলাদেশ জামায়াতে ইসলামীর সেক্রেটারি জেনারেল সাবেক এমপি অধ্যাপক মিয়া গোলাম পরওয়ার বলেছেন, যারা অন্যায়-অপরাধ করেছে, জাতি তাদের আর কখনো গ্রহণ করবে না; তাদের মামলার রায়ের তারিখ ঘোষণা হয়েছে। তিনি বিভিন্ন মৌলিক ইস্যুতে জাতিকে ঐক্যবদ্ধ থাকার আহ্বান জানিয়ে বলেন, কয়েক দিন যাবৎ আওয়ামী ফ্যাসিবাদীরা দেশব্যাপী নৈরাজ্য ও সন্ত্রাস সৃষ্টি করছে। সন্ত্রাসী, লুটেরা, গণহত্যাকারী, খুনিদের আর এ দেশে ফিরে আসা সম্ভব নয়। জাতি তাদের প্রতিহত করেছে। আজও তারা এ দেশে দাঁড়াতেই পারেনি। বৃহস্পতিবার (১৩ নভেম্বর) দুপুর সাড়ে ১২টায় ফ্যাসিস্ট আওয়ামী লীগ ও তার দোসরদের অগ্নিসন্ত্রাস, ভাঙচুর ও নৈরাজ্য সৃষ্টির প্রতিবাদে জামায়াতের কেন্দ্রীয় কার্যালয়ে আয়োজিত সংবাদ সম্মেলনে এসব কথা বলেন তিনি। গোলাম পরওয়ার বলেন, শেখ হাসিনা ভারতে দেশের সব মিডিয়া ব্যবহার করে বাংলাদেশের প্রধান উপদেষ্টাসহ সবাইকে হুমকি দিচ্ছেন, তাতে আমরা বিস্মিত। যারা অন্যায়-অপরাধ করেছে, জাতি তাদের আর কখনো গ্রহণ করবে না। তিনি আরও বলেন, জামায়াতসহ ৮টি দল ৫ দফা বাস্তবায়নের দাবিতে কর্মসূচি ঘোষণা করেছে। আওয়ামী লীগের নাশকতার প্রতিবাদে আজকে আমরা সারাদেশে মিছিল-সমাবেশ করছি। আমরা মাঠে অবস্থান করছি। তারা সারাদেশে বাসে, গাড়িতে, প্রতিষ্ঠানে হামলা, অগ্নিসংযোগ, ভাঙচুর, ককটেল নিক্ষেপ করে আতঙ্ক সৃষ্টির চেষ্টা করেছে। কিন্তু আমরা জনগণকে সঙ্গে নিয়ে তাদের বিরুদ্ধে অবস্থান নিয়ে নাশকতাকারীদের বিরুদ্ধে দাঁড়িয়েছি। জামায়াতের আহ্বানে সাড়া দিয়ে ঢাকা মহানগরী দক্ষিণের পল্টন, গুলিস্তান, জিরো পয়েন্ট, প্রেস ক্লাব, বায়তুল মোকাররম মসজিদের উত্তর গেইট, সায়েন্স ল্যাব, যাত্রাবাড়ী চৌরাস্তা এবং ধানমন্ডি ৩২ নম্বরের সামনের রাস্তায়; ঢাকা মহানগরী উত্তরের মিরপুর ১০ ও ১১, আমিন বাজার, মগবাজার, ভাটারা, রামপুরা, খিলক্ষেত, মহাখালী, মোহাম্মদপুর, উত্তরা, মালিবাগ, বাংলামোটরসহ বিভিন্ন এলাকায় বিক্ষোভ মিছিল অনুষ্ঠিত হয়। এ সংবাদ সম্মেলনে উপস্থিত ছিলেন জামায়াতে ইসলামীর সহকারী সেক্রেটারি জেনারেল মাওলানা আবদুল হালিম, জামায়াতের কেন্দ্রীয় নির্বাহী পরিষদ সদস্য সাইফুল আলম খান মিলন, ঢাকা মহানগরী দক্ষিণের আমির নূরুল ইসলাম বুলবুল, ঢাকা মহানগর উত্তরের নায়েবে আমির আব্দুর রহমান মুসা, ঢাকা মহানগর দক্ষিণের নায়েবে আমির অ্যাড. ড. হেলাল উদ্দিন, ঢাকা মহানগর উত্তরের সেক্রেটারি ড. রেজাউল করিম।",
    "url": "https://www.dhakapost.com/politics/409219",
    "date": "2025-11-13T16:32:28+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 292,
    "scraped_at": "2026-02-05T13:13:10.011134"
  },
  {
    "title": "কমিশন আনুষ্ঠানিকভাবে সিদ্ধান্ত নিলে আমরা চূড়ান্ত প্রতিক্রিয়া জানাবো",
    "body": "শাপলা প্রতীক নিয়ে নির্বাচন কমিশন আনুষ্ঠানিকভাবে সিদ্ধান্ত নিলে চূড়ান্ত প্রতিক্রিয়া জানানো হবে বলে মন্তব্য করেছেন জাতীয় নাগরিক পার্টির আহ্বায়ক নাহিদ ইসলাম। মঙ্গলবার (২৩ সেপ্টেম্বর) বিকেলে দলটির অস্থায়ী কার্যালয়ে এক সংবাদ সম্মেলনে তিনি এসব কথা বলেন। নাহিদ ইসলাম বলেন, আমাদের দলের মুখ্য সমন্বয়ক নাসির উদ্দিন পাটোয়ারী সেদিন নির্বাচন কমিশনে গিয়ে বলেছেন, শাপলা প্রতীক না দেওয়ার কোনো আইনগত যুক্তি নির্বাচন কমিশন আমাদের দেখাতে পারেনি। ফলে এখন পর্যন্ত শাপলা প্রতীকে অটল আছি। নির্বাচন কমিশন আনুষ্ঠানিকভাবে এ বিষয়ে সিদ্ধান্ত নিলে আমরা আমাদের চূড়ান্ত প্রতিক্রিয়া জানাবো। তিনি আরও বলেন, গণঅধিকার পরিষদের সঙ্গে সংযুক্তির বিষয়ে আমরা বলেছি, সেটা আলোচনার পর্যায়ে রয়েছে। সে বিষয়ে কোনো সিদ্ধান্ত হলে আমরা আনুষ্ঠানিকভাবে আপনাদের জানাবো। ‌মির্জা ফখরুলের ইসলাম আলমগীরের বক্তব্যের কোনো প্রতিক্রিয়া দিতে চান না জানিয়ে নাহিদ ইসলাম বলেন, যদি আওয়ামী লীগকে পুনর্বাসন করার রাজনীতি এখন বিএনপি গ্রহণ করে থাকে, তাহলে সেই রাজনীতি বিএনপির জন্য কাল হয়ে দাঁড়াবে। বিএনপিকে আমরা গণঅভ্যুত্থানের অংশীদার মনে করি। আমাদের ফ্যাসিবাদ বিরোধী লড়াইয়ের অংশীদার মনে করি। বিএনপি যাতে ভুল রাজনীতি না করে সেজন্য বিএনপির প্রতি আমাদের আহ্বান থাকবে। তিনি বলেন, বাংলাদেশকে নতুন করে গঠন করতে হলে দেশের সংস্কার, বিচার এবং পুনর্গঠন প্রশ্নে এখানে আওয়ামী লীগ। আওয়ামী লীগ যেসব বৈদেশিক শক্তির সমর্থনে দেশে ক্ষমতায় ছিল জনগণের বিরুদ্ধে গিয়ে তাদের সঙ্গে আপোষ করে আসলে বাংলাদেশের আর রাজনীতি করা সম্ভব নয়। আর জাতীয় নাগরিক পার্টি কোনো শক্তি কি-না এটা ভোটের মাঠে জনগণই রায় দেবে। জাতীয় নাগরিক পার্টি যাতে নতুন শক্তি হিসেবে আবির্ভূত হতে না পারে সেজন্য চতুর্মুখী আক্রমণের শিকার হচ্ছে জানিয়ে এনসিপির আহ্বায়ক বলেন, যারা বাংলাদেশকে নতুন করে পুনর্গঠন করতে চায় না, যারা পুরনো ক্ষমতা কাঠামোই রাখতে চায়। এটা শুধু আওয়ামী লীগ না, আওয়ামী লীগের বাইরেও বিভিন্ন শক্তি। তারা চায় না, তরুণদের একটি শক্তির উত্থান ঘটুক। জাতীয় নাগরিক পার্টির উত্থান ঘটুক। গত ১৬ বছর ফ্যাসিবাদ বিরোধী লড়াই যারা করেছেন, নির্যাতিত হয়েছেন, তাদের প্রতি আমাদের সমবেদনা রয়েছে, সহমর্মিতা রয়েছে কিন্তু তাদের নেতৃত্বে গণঅভ্যুত্থান হয় নাই। তারা বারবার আহ্বান করার পরেও জনতা রাজপথে নেমে আসেনি। জনগণ কাদের কথায় নেমে আসবে, জনগণ কাদের সমর্থন করবে, এটা আসলে আমরা ভোটের মাঠে এবং রাজপথে আমরা বুঝতে পারব। বিএনপির প্রতি আমাদের আহবান থাকবে, পুনর্বাসনের রাজনীতি থেকে সরে এসে বাংলাদেশ পুনর্গঠনের রাজনীতিতে শরিক হতে, তরুণদের সমর্থন তাহলে তারা পাবে। তিনি বলেন, আমাদের প্রবাসী কমিটিকে মিসগাইড করা হয়েছে। তাদের বলা হয়েছিল, তারা অন্য একটা গেট দিয়ে বের হবে। আমাদের সমর্থকদের অন্য একটা স্থানে থাকতে বলা হয়েছিল। কিন্তু পরে দেখা গেছে, তাদের বের হওয়ার রাস্তাটা ভিন্ন করা হয়েছিল। যেটা আমাদের সমর্থকরা জানতো না। এটা যারা প্রোটোকলে জড়িত ছিল, যারা নিরাপত্তা জড়িত ছিল তারাই করেছে। এজন্য আমরা বলেছি যে, এই ঘটনার তদন্ত করে যারা নিরাপত্তা ব্যর্থ হয়েছে, তাদের শাস্তির আওতায় আনতে হবে।",
    "url": "https://www.dhakapost.com/politics/397060",
    "date": "2025-09-23T18:14:07+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 413,
    "scraped_at": "2026-02-05T13:13:13.455385"
  },
  {
    "title": "বিএনপি ক্ষমতায় এলে কুমিল্লা বিভাগ প্রতিষ্ঠা করা হবে : খোন্দকার মোশাররফ",
    "body": "বিএনপির স্থায়ী কমিটির সদস্য ড. খোন্দকার মোশাররফ হোসেন বলেছেন, অন্তর্বর্তীকালীন সরকার যদি আমাদের দাবিতে সাড়া না দেয়, তাহলে আমি আপনাদের আশ্বস্ত করতে চাই, আগামী নির্বাচনে যদি বাংলাদেশের মানুষ বিএনপিকে ক্ষমতায় আনে এবং আল্লাহ আমাদের সেই সুযোগ দেন, তাহলে সরকারে গিয়ে দ্রুততম সময়ে কুমিল্লা বিভাগ প্রতিষ্ঠা করা হবে। সোমবার (২২ সেপ্টেম্বর) জাতীয় প্রেস ক্লাবের মিলনায়তনে বৃহত্তর কুমিল্লা সমিতি ঢাকা ও নাগরিক পরিষদ কুমিল্লার যৌথ আয়োজনে 'কুমিল্লা নামে কুমিল্লা বিভাগ বাস্তবায়নের দাবিতে' এক আলোচনা সভায় তিনি এ কথা বলেন। ড. মোশাররফ হোসেন বলেন, আমরা সবাই কুমিল্লার নাগরিক। কুমিল্লাবাসী এরইমধ্যে অন্য কোনো নাম প্রত্যাখ্যান করেছে। কুমিল্লায় বিভাগ চাই। এই ইস্যু নিয়ে অন্তর্বর্তীকালীন সরকারের সঙ্গে দেখা করার জন্য একটি শক্তিশালী প্রতিনিধি দল যাবে। সেই লক্ষ্যে আপনারা একটি কমিটি গঠন করুন। ব্যক্তিগতভাবে আমার সহযোগিতা থাকবে। তিনি বলেন, এসব প্রচেষ্টার পরেও যদি অন্তর্বর্তীকালীন সরকার আমাদের দাবিতে সাড়া না দেয়, তাহলে আমি আপনাদের আশ্বস্ত করতে চাই—আগামী নির্বাচনে যদি বাংলাদেশের মানুষ বিএনপিকে ক্ষমতায় আনে এবং আল্লাহ আমাদের সেই সুযোগ দেন, তাহলে সরকারে গিয়ে দ্রুততম সময়ে কুমিল্লা বিভাগ প্রতিষ্ঠা করা হবে। সভায় উপস্থিত ছিলেন এনসিপির মুখ্য সংগঠন হাসনাত আব্দুল্লাহ, কুমিল্লা সমিতি ঢাকা সভাপতি এবিএম শাহজাহান, নাগরিক পরিষদ কুমিল্লার সভাপতি ড. শাহ মোহাম্মদ সেলিম, ব্রাহ্মণবাড়িয়া জেলা বিএনপির সভাপতি এনামুল হক বাবলু, সাবেক অতিরিক্ত সচিব আব্দুল মান্নান ইলিয়াস, বৃহত্তর কুমিল্লা সমিতি ঢাকা সভাপতি অ্যাডভোকেট আব্বাস উদ্দীন প্রমুখ।",
    "url": "https://www.dhakapost.com/politics/396825",
    "date": "2025-09-22T20:38:36+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 206,
    "scraped_at": "2026-02-05T13:13:15.130367"
  },
  {
    "title": "গণভোটের সময় নিয়ে নিজ অবস্থানে অনড় বিএনপি-জামায়াত-এনসিপি",
    "body": "জুলাই সনদ বাস্তবায়নের পদ্ধতি নিয়ে বিএনপি, জামায়াত ও জাতীয় নাগরিক পার্টির (এনসিপি) সঙ্গে ঐকমত্য কমিশনের অনানুষ্ঠানিক আলোচনা শেষ হলেও, গণভোটের সময়সূচি নিয়ে পূর্বের অবস্থান থেকে সরেনি দলগুলো। জামায়াত ও এনসিপি জাতীয় সংসদ নির্বাচনের আগেই গণভোট আয়োজনের পক্ষে অবস্থান পুনর্ব্যক্ত করেছে। অন্যদিকে বিএনপি সংসদ নির্বাচনের দিনই গণভোটের পক্ষে তাদের আগের অবস্থান তুলে ধরেছে। ঐকমত্য কমিশনের সূত্রে জানা যায়, জুলাই সনদ বাস্তবায়নের উপায় নিয়ে তৃতীয় ধাপের পঞ্চম দিন তথা শেষ দিনের সংলাপ গত বুধবার (৮ অক্টোবর) শেষ হয়। সেখানে গণভোটের প্রয়োজনীয়তা নিয়ে দলগুলো একমত হলেও, সময় নির্ধারণে মতপার্থক্য রয়ে যায়। বিএনপিসহ তাদের যুগপৎ আন্দোলনের অধিকাংশ শরিক জাতীয় নির্বাচনের দিনই গণভোট আয়োজনের প্রস্তাব দেয়। অন্যদিকে জামায়াত, এনসিপি এবং আরও কয়েকটি দল নির্বাচনের আগেই গণভোট চায়। বিষয়টির সমাধানে কমিশন বিএনপি, জামায়াত ও এনসিপির সঙ্গে আলাদা বৈঠক করে, তবে কোনো চূড়ান্ত সিদ্ধান্তে পৌঁছানো যায়নি। বৈঠকে মূলত জুলাই সনদ বাস্তবায়নের উপায়, গণভোটের সময় এবং ভিন্নমত থাকা প্রস্তাবগুলো নিয়ে আলোচনা হয়। কমিশন দলগুলোর অবস্থান কাছাকাছি আনার চেষ্টা করলেও, তিনটি দলই তাদের আগের সিদ্ধান্তে অনড় থাকে। ফলে এখন পর্যন্ত মতপার্থক্য দূর করার প্রয়াস সফল হয়নি। গত শনিবার (১১ অক্টোবর) জাতীয় সংসদ ভবনে কমিশনের কার্যালয়ে জামায়াতের নায়েবে আমির সৈয়দ আবদুল্লাহ মোহাম্মদ তাহের ও সহকারী সেক্রেটারি জেনারেল হামিদুর রহমান আযাদের সঙ্গে ঘণ্টাব্যাপী বৈঠক হয়। বিকেলে এনসিপির আহ্বায়ক নাহিদ ইসলাম ও যুগ্ম আহ্বায়ক জাবেদ রাসিনের সঙ্গেও পৃথক বৈঠক করে কমিশন। দুই দলের প্রতিনিধিরা নির্বাচনের আগে গণভোট আয়োজনের পক্ষে নিজেদের যুক্তি উপস্থাপন করেন। এনসিপি নেতারা জানান, সংখ্যানুপাতিক প্রতিনিধিত্বের (পিআর) ভিত্তিতে উচ্চকক্ষ গঠন ও তত্ত্বাবধায়ক সরকারব্যবস্থা নিয়ে সংকট নিরসন না হলে সংস্কার প্রক্রিয়া অর্থহীন হবে। জামায়াতের প্রতিনিধি দলের পক্ষ থেকে কমিশনকে জানানো হয়, নির্বাচনের দিন গণভোট হলে দুই ধরনের ঝুঁকি থাকতে পারে— প্রথমত, দলীয় প্রতীকের প্রতিদ্বন্দ্বিতায় মানুষ গণভোটে আগ্রহ হারাতে পারে; দ্বিতীয়ত, সহিংসতা বা সংঘাতের কারণে অনেক ভোটকেন্দ্রে ভোট স্থগিত হলে গণভোটও প্রভাবিত হবে। তাদের মতে, জুলাই সনদের মর্যাদা রক্ষায় নির্বাচনের আগে গণভোট হওয়াই যুক্তিসঙ্গত। জামায়াত নেতা হামিদুর রহমান আযাদ ঢাকা পোস্টকে বলেন, আলোচনা তো গত বুধবারই শেষ হয়েছে। গণভোট নিয়ে আমাদের অবস্থান অপরিবর্তিত আছে। নতুন কোনো ভাবনা আমাদের নেই। সূত্রে জানা গেছে, এনসিপিও নির্বাচনের আগে গণভোটের দাবি পুনর্ব্যক্ত করেছে। তবে দলটির পক্ষ থেকে জানানো হয়, জুলাই সনদের আপত্তির (নোট অব ডিসেন্ট) বিষয়টি তুলে দিলে গণভোটের সময়সূচি নিয়ে তারা ছাড় দিতে রাজি। তাদের মতে, পিআর পদ্ধতিতে উচ্চকক্ষ গঠন ও তত্ত্বাবধায়ক সরকারব্যবস্থা নিয়ে সমাধান ছাড়া সংস্কার কার্যক্রম অর্থহীন। এনসিপির যুগ্ম আহ্বায়ক জাবেদ রাসিন বলেন, জুলাই সনদের বিষয়ে গণভোটে একটি প্রশ্নের মাধ্যমেই মীমাংসা হতে হবে। সেখানে আপত্তির বিষয় রাখা যাবে না। জাতীয় নির্বাচনের দিন গণভোট হলে জুলাই সনদ গুরুত্ব হারাবে। তাই জনগণকে সংস্কার কার্যক্রমে যুক্ত করার জন্য নির্বাচনের আগেই গণভোট জরুরি। অন্যদিকে রোববার (১২ অক্টোবর) জাতীয় সংসদ ভবনে ঐকমত্য কমিশনের সঙ্গে বৈঠকে বিএনপির স্থায়ী কমিটির সদস্য সালাহউদ্দিন আহমদ বলেন, সংসদ নির্বাচনের দিন গণভোট আয়োজনই সবচেয়ে যৌক্তিক। ওইদিন ভোটের হার বেশি থাকবে, মানুষের আগ্রহও থাকবে এবং খরচ কম হবে। নির্বাচনের আগে গণভোট আয়োজন করলে ভোটের উপস্থিতি কমার পাশাপাশি সহিংসতার আশঙ্কা ও ব্যয় বাড়বে। তবে বিএনপি নেতা সালাহউদ্দিন আহমেদের বক্তব্য জানতে ফোনে যোগাযোগ করেও পাওয়া যায়নি। ঐকমত্য কমিশনের এক সদস্য জানান, গণভোটের সময়সূচি নির্ধারণ করবে সরকার ও নির্বাচন কমিশন। কমিশনের সুপারিশ পাওয়ার পর প্রধান উপদেষ্টা ড. মুহাম্মদ ইউনূস বিষয়টি উপদেষ্টা পরিষদের সঙ্গে আলোচনা করবেন। গত শনিবার (১১ অক্টোবর) কমিশনের সদস্যরা প্রধান উপদেষ্টার সঙ্গে বৈঠক করেন। সেখানে চূড়ান্ত জুলাই সনদ রাজনৈতিক দলগুলোর কাছে পাঠানোর বিষয়ে সিদ্ধান্ত হয়। প্রধান উপদেষ্টা কমিশনকে বলেছেন, সুবিধাজনক সময়ে সনদ পাঠাতে, তবে পাঠানোর আগে তাকে জানাতে হবে। ঐকমত্য কমিশনের সূত্র জানায়, প্রধান উপদেষ্টা রোম সফর শেষে দেশে ফিরে আগামী বুধবার বা বৃহস্পতিবার জুলাই সনদ বাস্তবায়নের উপায় নিয়ে কমিশনের সুপারিশ গ্রহণ করবেন। কমিশনের মেয়াদ ৩০ অক্টোবর পর্যন্ত বাড়ানো হবে। এছাড়া, জনসাধারণের অংশগ্রহণ নিশ্চিত করতে আগামী ১৭ অক্টোবর বিকেল ৩টায় জাতীয় সংসদের এলডি হলে জুলাই সনদ স্বাক্ষর অনুষ্ঠানের আয়োজন করা হবে। ঐকমত্য কমিশনের সহসভাপতি আলী রীয়াজ বলেন, জুলাই সনদ স্বাক্ষর অনুষ্ঠান একটি ঐতিহাসিক ঘটনা। জনগণের অংশগ্রহণের সুবিধার্থে এটি ১৭ অক্টোবর (শুক্রবার) বিকেলে জাতীয় সংসদ ভবনের দক্ষিণ প্লাজায় অনুষ্ঠিত হবে। যদিও এর আগে কমিশনের তরফে জানানো হয়েছিল, অনুষ্ঠানটি ১৫ অক্টোবর (বুধবার) বিকেলে আয়োজন করা হবে।",
    "url": "https://www.dhakapost.com/politics/401498",
    "date": "2025-10-13T01:07:20+06:00",
    "author": "আদিত্য রিমন",
    "category": "politics",
    "language": "bn",
    "token_count": 628,
    "scraped_at": "2026-02-05T13:13:16.756007"
  },
  {
    "title": "দুর্গাপূজায় ষড়যন্ত্র রুখতে বিএনপির নেতা-কর্মীদের সজাগ থাকার আহ্বান",
    "body": "দুর্গাপূজায় কেউ যাতে ষড়যন্ত্র, নাশকতা সৃষ্টি না করতে পারে সেজন্য দলীয় নেতা-কর্মীসহ জনসাধারণকে সজাগ থাকার আহ্বান জানিয়েছেন মির্জা ফখরুল ইসলাম আলমগীর। বুধবার (১৭ সেপ্টেম্বর) এক বিবৃতিতে বিএনপি মহাসচিব এই আহ্বান জানান। তিনি বলেন, দুর্গাপূজাকে কেন্দ্র করে কেউ যেন চক্রান্ত, ষড়যন্ত্র, নাশকতা সৃষ্টি করতে না পারে সেজন্য বাংলাদেশ জাতীয়তাবাদী দল এবং এর অঙ্গ ও সহযোগী সংগঠনের নেতাকর্মীসহ সমমনা দল ও আপামর জনগণকে সজাগ থাকার জন্য আমি আহ্বান জানাচ্ছি। যাতে শান্তি ও সহাবস্থানের মধ্য দিয়ে দুর্গাপূজা নির্বিঘ্নে সম্পন্ন হতে পারে। বিএনপির নেতাকর্মীদের সারাদেশের পূজামণ্ডপগুলোতে নিরাপত্তা নিশ্চিত করতে অতন্দ্র প্রহরীর মতো কাজ করার জন্য আমি আহ্বান জানিয়ে ফখরুল বলেন, একই সঙ্গে ‘হিন্দু সম্প্রদায়ের মানুষেরা সমান স্বচ্ছন্দে, সমান উৎসাহে নিরাপত্তা সহকারে পূজার আনন্দ যাতে নিজেদের মধ্যে ভাগ করে নিতে পারে সেক্ষেত্রে তাদেরকে সহযোগিতা করার জন্য’ বাংলাদেশের অন্যান্য ধর্মীয় সম্প্রদায় ও বিএনপির সব নেতাকর্মীদের প্রতি আহ্বানও জানান। হিন্দু সম্প্রদায়ের প্রধান ধর্মীয় উৎসব শারদীয় দুর্গা পূজার প্রাক্কালে হিন্দু সম্প্রদায়ের অভিনন্দন জানিয়ে বিবৃতিতে মির্জা ফখরুল বলেন, একটি জাতিগোষ্ঠীর যেকোনো সম্প্রদায়ের ধর্মীয় উৎসব সব সম্প্রদায়ের মধ্যে আনন্দময় শুভেচ্ছা বোধে উদ্দীপ্ত করে। বাংলাদেশেও যুগ যুগ ধরে মহিমান্বিত মর্যাদায় শারদীয় দুর্গাপূজা উদযাপিত হয়ে আসছে। বিএনপির মহাসচিব বলেন, কখনো কখনো স্বার্থান্বেষী মহল হীন স্বার্থে একটি দেশে বিভিন্ন সম্প্রদায়ের মধ্যে বিশ্বাস ও ভরসার ভিত্তিকে দুর্বল করার চেষ্টা করে। সুদূরপ্রসারী চক্রান্তের মাধ্যমে একটি জাতির ভেতরে সাম্প্রদায়িক বিভাজন রেখা টেনে অরাজক পরিস্থিতি তৈরি করে। অবিশ্বাস এবং আস্থার বিষাক্ত বীজ বপন করে অসৎ রাজনৈতিক ফায়দা লোটার চেষ্টা করে। বিএনপি মহাসচিব আরও বলেন, আসন্ন দুর্গাপূজা উপলক্ষ্যে ধর্ম, বর্ণ নির্বিশেষে সবাইকে সজাগ দৃষ্টি রেখে যেকোনো ধরনের হীন উদ্দেশ্যকে ব্যর্থ করে দিতে হবে। আবহমানকাল ধরে বাংলাদেশ সাম্প্রদায়িক সম্প্রীতির এক উজ্জ্বল ঐতিহ্য বহন করে এসেছে। আমাদের সেই ঐতিহ্যকে দৃঢ় প্রত্যয়ে অক্ষুণ্ন রাখতে হবে। হিন্দু সম্প্রদায়ের সবচেয়ে বড় এই উৎসবে শুরু হবে ২১ সেপ্টেম্বর মহালয়ার মধ্যে দিয়ে। শারদীয়া দুর্গাপূজার প্রতিপদ তিথি অনুযায়ী মহাষষ্ঠী ২৮ সেপ্টেম্বর, ২৯ সেপ্টেম্বর মহাঅষ্টমী, ৩০ সেপ্টেম্বর মহানবমী এবং ১ অক্টোবর বিজয়া দশমী অনুষ্ঠিত হবে।",
    "url": "https://www.dhakapost.com/politics/395678",
    "date": "2025-09-17T19:53:57+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 298,
    "scraped_at": "2026-02-05T13:13:19.851842"
  },
  {
    "title": "পাঁচ দাবি আদায়ে নতুন কর্মসূচি ঘোষণা জামায়াতের",
    "body": "পিআর পদ্ধতিকে জুলাই জাতীয় সনদের অন্তর্ভূক্ত করে গণভোটের দাবিসহ ৫ দফা দাবিতে তৃতীয় দফায় নতুন কর্মসূচি ঘোষণা করেছে বাংলাদেশ জামায়াতে ইসলামী। ঘোষিত নতুন কর্মসূচি অনুযায়ী, আগামী ১৪ অক্টোবর রাজধানী ঢাকাসহ দেশের সব বিভাগীয় শহরে মানববন্ধন এবং আগামী ১৫ অক্টোবর দেশের সব জেলা শহরে মানববন্ধন করবে দলটি। রোববার (১২ অক্টোবর) এক বিবৃতিতে ঘোষিত ৫ দফা দাবির ভিত্তিতে তৃতীয় দফা কর্মসূচি ঘোষণা করেন সংগঠনের সেক্রেটারি জেনারেল সাবেক এমপি অধ্যাপক মিয়া গোলাম পরওয়ার। ১. জুলাই জাতীয় সনদ বাস্তবায়ন আদেশের মাধ্যমে গণভোট প্রদান করে আগামী ফেব্রুয়ারিতে নির্বাচন আয়োজন করা। ২. আগামী জাতীয় নির্বাচনে উভয় কক্ষে পিআর পদ্ধতিকে জুলাই জাতীয় সনদের অন্তর্ভূক্ত করে গণভোট করা। ৩. অবাধ, সুষ্ঠু ও গ্রহণযোগ্য নির্বাচনের লক্ষ্যে সবার জন্য লেভেল প্লেয়িং ফিল্ড নিশ্চিত করা। ৪. ফ্যাসিস্ট সরকারের সব জুলুম-নির্যাতন, গণহত্যা ও দুর্নীতির বিচার দৃশ্যমান করা। ৫. স্বৈরাচারের দোসর জাতীয় পার্টি ও ১৪ দলের কার্যক্রম নিষিদ্ধ করা। নতুন কর্মসূচি ঘোষণার বিবৃতিতে অধ্যাপক মিয়া গোলাম পরওয়ার বলেন, জামায়াতে ইসলামীর পক্ষ থেকে ঘোষিত ৫ দফা দাবির পরিপ্রেক্ষিতে গত ১ থেকে ৯ অক্টোবর পর্যন্ত সারাদেশে গণসংযোগ কর্মসূচি, ১০ অক্টোবর ঢাকাসহ সব বিভাগীয় শহরে গণমিছিল এবং ১২ অক্টোবর জেলা প্রশাসকদের কাছে স্মারকলিপি পেশের কর্মসূচি সফলভাবে সম্পন্ন হয়েছে। এসব কর্মসূচি সফল করায় আমি দেশবাসীকে আন্তরিক মুবারকবাদ জানাচ্ছি। এসব কর্মসূচিতে জনগণের সর্বাত্মক অংশগ্রহণ প্রমাণ করেছে, জামায়াতের এসব দাবির প্রতি দেশবাসীর পূর্ণ সমর্থন রয়েছে। সরকারের উচিত জনগণের মতামতকে শ্রদ্ধা করে অবিলম্বে জামায়াতের ৫ দফা দাবি মেনে নিয়ে অবাধ, সুষ্ঠু ও নিরপেক্ষ নির্বাচনের পথ সুগম করা। দাবি আদায় না হওয়া পর্যন্ত দেশের জনগণ রাজপথ ছাড়বে না। তিনি আরও বলেন, সরকার এখন পর্যন্ত উল্লিখিত দাবিগুলো মেনে না নেওয়ায় বাংলাদেশ জামায়াতে ইসলামীর পক্ষ থেকে নিম্নোক্ত তৃতীয় দফা কর্মসূচি ঘোষণা করা হচ্ছে। ঘোষিত নতুন কর্মসূচি আগামী ১৪ অক্টোবর রাজধানী ঢাকাসহ দেশের সকল বিভাগীয় শহরে মানববন্ধন। ১৫ অক্টোবর দেশের সব জেলা শহরে মানববন্ধন। তৃতীয় দফা কর্মসূচির অংশ হিসেবে ঢাকা মহানগরী উত্তর ও দক্ষিণ জামায়াতের যৌথ উদ্যোগে ১৪ অক্টোবর যাত্রাবাড়ী মোড় থেকে মৎস্য ভবন হয়ে গাবতলী বাসস্ট্যান্ড পর্যন্ত মানববন্ধন অনুষ্ঠিত হবে। যাত্রাবাড়ী মোড়, মৎস্য ভবন ও গাবতলী পয়েন্টের মানববন্ধনে জামায়াতের কেন্দ্রীয় ও ঢাকা মহানগরীর শীর্ষ নেতারা উপস্থিত থাকবেন। তিনি বলেন, আমি ঢাকাবাসীসহ সারাদেশের জনগণ এবং জামায়াতের সব জনশক্তিকে উপরোক্ত কর্মসূচি সর্বাত্মকভাবে সফল করার আহ্বান জানাচ্ছি।",
    "url": "https://www.dhakapost.com/politics/401428",
    "date": "2025-10-12T18:24:48+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 341,
    "scraped_at": "2026-02-05T13:13:21.473846"
  },
  {
    "title": "জামায়াত নেতার বক্তব্য প্রশাসনকে সম্পূর্ণ দলীয়করণের ইঙ্গিত",
    "body": "সম্প্রতি চট্টগ্রামের একটি সমাবেশে জামায়াতে ইসলামী নেতা শাহজাহান চৌধুরীর বক্তব্যের প্রতিবাদ জানিয়েছেন অবসরপ্রাপ্ত সরকারি কর্মকর্তাদের সংগঠন বৈষম্যবিরোধী কর্মচারী ঐক্য ফোরাম। সংগঠনটি বলছে তাদের এই বক্তব্য প্রশাসনকে সম্পূর্ণরূপে দলীয়করণের ইঙ্গিত। বুধবার (২৬ নভেম্বর) গণমাধ্যমে পাঠানো এই বিজ্ঞপ্তিতে সই করেছেন সংগঠনটির কার্যকরী সভাপতি ও সাবেক সচিব মো. আব্দুল খালেক। এতে বলা হয়, বিভিন্ন গণমাধ্যম ও সামাজিক যোগাযোগ মাধ্যমে চট্টগ্রামের একটি সমাবেশে জামায়াতে ইসলামী নেতা শাহজাহান চৌধুরীর একটি বিতর্কিত বক্তব্য বৈষম্যবিরোধী কর্মচারী ঐক্য ফোরামের দৃষ্টিগোচর হয়েছে। গত ২২ নভেম্বর চট্টগ্রামের সমাবেশে শাহজাহান চৌধুরী বলেন, ‘যার যার নির্বাচনী এলাকায় প্রশাসনকে আমাদের আন্ডারে নিয়ে আসতে হবে’। ‘প্রশাসন আমাদের কথায় উঠবে, বসবে, গ্রেপ্তার করবে, মামলা করবে এবং পুলিশকে পেছনে পেছনে হাঁটতে হবে। থানার ওসি সকালে আপনার অনুষ্ঠান জেনে নিয়ে আপনাকে প্রটোকল দেবে।’ এতে আরও বলা হয়, এ ধরনের বক্তব্য প্রশাসনকে সম্পূর্ণরূপে দলীয়করণের ইঙ্গিত করে যা নিরপেক্ষ প্রশাসন ও লেভেল প্লেয়িং ফিল্ড তৈরির অন্তরায় ও হুমকিস্বরূপ। বৈষম্যবিরোধী কর্মচারী ঐক্য ফোরামের পক্ষ থেকে এ ধরনের ঔদ্ধত্যপূর্ণ, ফ্যাসিস্ট বক্তব্যকে ঘৃণাভরে প্রত্যাখ্যান করে এর তীব্র প্রতিবাদ জানাচ্ছি। লক্ষ শহীদের রক্তের বিনিময়ে অর্জিত স্বাধীন বাংলাদেশে জুলাই গণঅভ্যুত্থানের মাধ্যমে ফ্যাসিস্টমুক্ত বাংলাদেশে এ ধরনের বক্তব্য নব্য স্বৈরাচার হওয়ার ইঙ্গিত বিধায় জাতি গভীরভাবে উদ্বিগ্ন। বিজ্ঞপ্তিতে আরও বলা হয়, ২০২৬ সালের ফেব্রুয়ারির ত্রয়োদশ জাতীয় সংসদ নির্বাচন সামনে রেখে প্রশাসনকে রাজনৈতিকভাবে ব্যবহারের হীন উদ্দেশ্য সম্বলিত জনাব শাহজাহান চৌধুরীর এমস বক্তব্য নিন্দাভরে প্রত্যাখ্যান করছি। সভ্যতা, শিষ্টাচার, বিনয় এ দেশের মানুষের হাজার বছরের সংস্কৃতির অংশ। অসাম্প্রদায়িক বাংলাদেশ মহান মুক্তিযুদ্ধ ও জুলাইয়ের চেতনায় উজ্জীবিত বাংলাদেশ। বৈষম্যবিরোধী কর্মচারী ঐক্য ফোরাম মনে করে সুশাসন ও জনসেবা নিশ্চিতে প্রশাসনের কর্মকর্তা কর্মচারীরা সব ধরনের ভয়ভীতি উপেক্ষা করে নিরপেক্ষভাবে দায়িত্ব পালন করবেন। রাজনৈতিক হীন উদ্দেশ্যে প্রশাসনকে ব্যবহারের চেষ্টা থেকে সব রাজনৈতিক দলগুলোকে বিরত থাকতে উদাত্ত আহ্বান জানাচ্ছি।",
    "url": "https://www.dhakapost.com/politics/412487",
    "date": "2025-11-26T17:37:55+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 263,
    "scraped_at": "2026-02-05T13:13:23.043418"
  },
  {
    "title": "হাদিকে বারবার প্রাণনাশের হুমকি দিলেও পদক্ষেপ নেয়নি স্বরাষ্ট্র মন্ত্রণালয়",
    "body": "হামলা হওয়ার আগে থেকেই ওসমান হাদিকে ভারতীয় নম্বর থেকে বারবার প্রাণনাশের হুমকি দেওয়া হলেও এ বিষয়ে স্বরাষ্ট্র মন্ত্রণালয় কোনো কার্যকর পদক্ষেপ গ্রহণ করেনি। এমনকি হামলার বিষয়ে স্বরাষ্ট্র মন্ত্রণালয় কোনো প্রেসনোটও দেয়নি বলে মন্তব্য করেছেন, বাংলাদেশ জামায়াতে ইসলামীর কেন্দ্রীয় নির্বাহী পরিষদ সদস্য ও ঢাকা-১২ আসনে জামায়াত মনোনীত সংসদ সদস্য পদপ্রার্থী সাইফুল আলম খান মিলন। জুলাই বিপ্লব আমাদের মুক্তির সনদ, আর ওসমান হাদি আধিপত্যবাদ ও ফ্যাসিবাদ বিরোধী জুলাই বিপ্লবের অন্যতম সিপাহসালার; তাই তার ওপর নৃশংস হামলার বিষয়টি দেশপ্রেমী জনতা কোনোভাবেই বিনা চ্যালেঞ্জে ছেড়ে দেবে না বলে হুঁশিয়ারি উচ্চারণ করেছেন তিনি। রোববার (১৪ ডিসেম্বর) বিকেল ৩টায় রাজধানীর বিজয় সরণি মোড়ে ইনকিলাব মঞ্চের মুখপাত্র শরীফ উসমান হাদিকে হত্যার উদ্দেশ্যে আক্রমণকারীদের অনতিবিলম্বে গ্রেপ্তার, বিচার ও দৃষ্টান্তমূলক শাস্তির দাবিতে এসব কথা বলেন তিনি। কেন্দ্রীয় নির্বাহী পরিষদ সদস্য ও ঢাকা মহানগর উত্তরের আমির মোহাম্মদ সেলিম উদ্দিনের সভাপতিত্বে এবং কেন্দ্রীয় মজলিসে শূরা সদস্য ও ঢাকা মহানগর উত্তরের সহকারী সেক্রেটারি মাহফুজুর রমমানের সঞ্চালনায় সমাবেশে উপস্থিত ছিলেন– কেন্দ্রীয় মজলিসে শূরা সদস্য ও ঢাকা মহানগর উত্তরের সহকারি সেক্রেটারি নাজিম উদ্দীন মোল্লা, কেন্দ্রীয় মজলিসে শূরা সদস্য জিয়াউল হাসান ও মু. আতাউর রহমান সরকার, জামাল উদ্দিন প্রমুখ। সাইফুল আলম খান মিলন বলেন, দেশ ও জাতি এক চরম ক্রান্তিকাল অতিক্রম করছে। কুচক্রীরা জুলাই বিপ্লবীদের বিশেষভাবে টার্গেট করেছে। হামলা হওয়ার আগে থেকেই ওসমান হাদিকে ভারতীয় নম্বর থেকে বারবার প্রাণনাশের হুমকি দেওয়া হচ্ছিল। কিন্তু এ বিষয়ে স্বরাষ্ট্র মন্ত্রণালয় কোনো কার্যকর পদক্ষেপ গ্রহণ করেনি। এমনকি হামলার বিষয়ে স্বরাষ্ট্র মন্ত্রণালয় কোনো প্রেসনোটও দেয়নি। এ বিষয়ে স্বরাষ্ট্র উপদেষ্টাকে প্রশ্ন করা হলে তিনি দেশে আলু ও পিঁয়াজের দাম কমেছে বলে তা এড়িয়ে গেছেন। তিনি ক্ষোভ প্রকাশ করে বলেন, শুধু ওসমান হাদি নয় বরং কুচক্রীরা একটি হিট লিস্ট করে দেশে রক্তের বন্যা বইয়ে দেওয়ার জন্য গভীর চক্রান্তে লিপ্ত হয়েছে। এসব সন্ত্রাসীর হাতে অবৈধ অস্ত্রও রয়েছে। তাই এদের তালিকা ধরে গ্রেপ্তার করে আইনের আওতায় আনতে হবে। অন্যথায় আগামী নির্বাচন অবাধ, সুষ্ঠু, নিরপেক্ষ ও গ্রহণযোগ্য করা সম্ভব হবে না। তিনি বলেন, সন্ত্রাসীদের কোনো দল নেই বরং এরা দেশ ও জাতির শত্রু। তাই এদের বিষয়ে কোনো প্রকার শৈথিল্য প্রদর্শনের কোনো সুযোগ নেই। তিনি ক্ষোভ প্রকাশ করে বলেন, ওসমান হাদির ওপর হামলার ৩ দিন অতিক্রান্ত হলেও সরকার এখনো হামলাকারীদের গ্রেপ্তার করতে পারেনি। সন্ত্রাসীরা জামায়াত আমিরসহ আমাদের শীর্ষনেতাদের টার্গেট করে ওঁৎ পেতে আছে। কিন্তু সরকার এসব সন্ত্রাসীদের অপতৎপরতা রোধ করতে ব্যর্থ হলে আগামী নির্বাচনও ঝুঁকির মুখে পড়বে। সভাপতির বক্তব্যে মোহাম্মদ সেলিম উদ্দিন বলেন, জুলাই যোদ্ধারা জাতির শ্রেষ্ঠ সন্তান। তারা আমাদেরকে আওয়ামী-বাকশালীদের হাত থেকে দ্বিতীয়বারের মতো স্বাধীনতা এনে দিয়েছেন। তাই তারা ফ্যাসিবাদী ও তাদের বিদেশি প্রভুদের কাছে চক্ষুশূল। মূলত, ওসমান হাদিরা আমাদের দেশের স্বাধীনতা-সার্বভৌমত্বের অতন্ত্র প্রহরী। তাই এসব বিপ্লবীদের জানমাল ও স্বজনদের রক্ষায় রাষ্ট্রকে সার্বিক ব্যবস্থা গ্রহণ করতে হবে। তিনি অবিলম্বে হামলাকারীদের গ্রেপ্তার করে দৃষ্টান্তমূলক শাস্তি দেওয়ার আহ্বান জানান। সমাবেশ শেষে মিছিল গুরুত্বপূর্ণ সড়ক প্রদক্ষিণ শেষে ফার্মগেটে এসে পথসভার মাধ্যমে শেষ হয়।",
    "url": "https://www.dhakapost.com/politics/416648",
    "date": "2025-12-14T19:17:11+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 435,
    "scraped_at": "2026-02-05T13:13:27.864480"
  },
  {
    "title": "‘বাস্তব জীবন সিনেমার থেকেও বেশি সিনেমাটিক’",
    "body": "ছোট পর্দার অন্যতম জনপ্রিয় ও তরুণ প্রজন্মের পছন্দের অভিনেতা তৌসিফ মাহবুব। ভিন্ন ভিন্ন নাটক ও ওয়েব সিরিজে কাজ করে ইতোমধ্যেই তিনি দর্শকদের মনে জায়গা করে নিয়েছেন। সম্প্রতি এক সাক্ষাৎকারে তৌসিফ মাহবুব বলেছেন, জীবন আসলে সিনেমার চেয়েও বেশি সিনেমাটিক। তার মতে, রিয়েল লাইফে সিনেমা নিয়ে কাজ করাটা বেশ কঠিন চ্যালেঞ্জিং। অভিনেতার কথায়, ‘বাস্তব জীবন আসলে সিনেমার থেকেও বেশি সিনেমাটিক। সিনেমা নিয়ে বাস্তব মানে কঠিন তো।’ জনপ্রিয় ধারণা থেকে বাস্তব জীবনের বন্ধুত্বের পার্থক্য তুলে ধরেন এই অভিনেতা। সাধারণত নাটকে বন্ধুদের সবসময় একসাথে থাকতে দেখা গেলেও, বাস্তবে সম্পর্কের চিত্রটি ভিন্ন। বন্ধু মানেই সারাক্ষণ একই ছাদের নিচে থাকা নয়, বরং মতের মিল-অমিল নিয়েই বন্ধুত্ব গঠিত হয়। নাটকের বন্ধু আর বাস্তব বন্ধু এক নয় উল্লেখ করে তৌসিফ বলেন, ‘আমরা মজা করে বলছি, রিয়েল লাইফ-এ যে বন্ধু বন্ধু বিষয়, বন্ধু বন্ধুর মধ্যে প্রত্যেকের ঝগড়া হয়। বন্ধু মানে আমরা সারাক্ষণ নাটকে দেখি যে একসাথে সব সময় থাকে এটা না। বন্ধুর মধ্যে মতের মিলও হয়, অমিলও হয়। সো এই জিনিসগুলোও তুলে ধরা, এটাকে সিনেমাটিক বলা হয়।’ সম্প্রতি একটি কাজের প্রসঙ্গে তিনি বলেন, কক্সবাজারে খুব সুন্দর কিছু ফ্রেম ধারণ করা হয়েছিল, যা ছিল চোখে পড়ার মতো। অভিনেতার ভাষ্যে, ‘সিনেমেটিক আবার এই অর্থে যে, কক্সবাজারের খুব সুন্দর সুন্দর ফ্রেম ছিল, যেটা দেখতে আসলে মনে হয়ে আমিও চলে আসি।’",
    "url": "https://www.dhakapost.com/entertainment/416644",
    "date": "2025-12-14T18:54:59+06:00",
    "author": "বিনোদন ডেস্ক",
    "category": "entertainment",
    "language": "bn",
    "token_count": 198,
    "scraped_at": "2026-02-05T13:13:31.003844"
  },
  {
    "title": "উপকারী যেসব খাবার কিডনির জন্য ক্ষতিকর হতে পারে",
    "body": "ভালো খাবার সবসময় কিডনির জন্য উপযুক্ত না-ও হতে পারে। কিডনির স্বাস্থ্যের কথা ভাবলে, আমাদের বেশিরভাগই লবণ খাওয়া কমিয়ে ফেলা, বেশি পানি পান করা এবং প্রক্রিয়াজাত জাঙ্ক ফুড এড়িয়ে চলার কথা ভাবেন। সহজ বিষয়, তাই না? কিন্তু এখানে আশ্চর্যজনক দিকটি হলো, আমাদের কিডনি আসলে কিছু খাবারের কারণে সমস্যায় পড়তে পারে যা আমরা স্বাস্থ্যকর বলে মনে করি। কিডনি রক্ত ​​পরিষ্কার করে, বিষাক্ত পদার্থ অপসারণ করে, খনিজ পদার্থের ভারসাম্য বজায় রাখে এবং রক্তচাপ নিয়ন্ত্রণে সাহায্য করে। কিন্তু যখন অতিরিক্ত প্রোটিন, পটাসিয়াম বা ফসফরাসের মতো খনিজ পদার্থ, অথবা অতিরিক্ত প্রক্রিয়াজাতকরণের কারণে বোঝা খুব বেশি হয়ে যায়, তখন কিডনি ধীরে ধীরে চাপ দিতে শুরু করে। কোনো লক্ষণ দেখা দেওয়ার আগেই বছরের পর বছর ধরে নীরবে ক্ষতি হতে পারে। কিছু খাবার আছে যেগুলো ঘন ঘন বা ভারসাম্যহীনভাবে খাওয়ার সময় গোপনে কিডনির ওপর চাপ সৃষ্টি করতে পারে। চলুন জেনে নেওয়া যাক- চর্বিহীন মাংস এবং প্রোটিন সাপ্লিমেন্ট থেকে অতিরিক্ত প্রোটিন পেশী তৈরি এবং দীর্ঘক্ষণ পেট ভরে রাখার জন্য প্রোটিন দারুণ। তবে বর্তমান ফিটনেস ট্রেন্ড প্রোটিনকে প্রতিটি খাবারের নায়ক করে তুলেছে, যেমন শেক, বার, চর্বিহীন মুরগির মাংস, ডিম, মাছ, পনির ইত্যাদি। কিন্তু শরীর প্রোটিন ভেঙে ফেলার সময় যে বর্জ্য পদার্থ তৈরি হয় তা অপসারণের জন্য কিডনিকে কঠোর পরিশ্রম করতে হয়। সুস্থ ব্যক্তিদের জন্য পরিমিত প্রোটিন ঠিক আছে। কিন্তু যদি কারও কিডনির সমস্যা থাকে, তাহলে অতিরিক্ত প্রোটিন কিডনির ক্ষয়কে ত্বরান্বিত করে। পালং শাক, বিট এবং মিষ্টি আলু এগুলো ভিটামিন এবং অ্যান্টিঅক্সিডেন্টে ভরপুর সুপারস্টার সবজি। তবে এতে উচ্চ অক্সালেটের মাত্রাও রয়েছে, যা কিডনিতে পাথর হওয়ার ঝুঁকিতে থাকা ব্যক্তিদের জন্য হুমকিস্বরূপ। প্রতিদিন সকালে পালং শাকের স্মুদি খেতে স্বাস্থ্যকর মনে হতে পারে, কিন্তু এটি কিডনির ভেতরে পাথর তৈরি করতে পারে। কলা, কমলা এবং অন্যান্য উচ্চ-পটাসিয়ামযুক্ত ফল ফল স্বাস্থ্যকর, কিন্তু অতিরিক্ত খেলে তার উল্টোটা হতে পারে। কলা, কমলা, কিউই, অ্যাভোকাডো, কিশমিশ এবং এপ্রিকটের মতো শুকনো ফলে পটাসিয়াম অত্যন্ত বেশি থাকে। সাধারণত কিডনি পটাশিয়ামের ভারসাম্য বজায় রাখে। কিন্তু যখন তারা সমস্যায় পড়ে তখন পটাসিয়াম তৈরি হয় এবং হৃদস্পন্দনের ছন্দকে প্রভাবিত করে। ডাবের পানি প্রাকৃতিক, হাইড্রেটিং, সতেজ, ব্যায়ামের পরে দুর্দান্ত হিসাবে কাজ করে। এবং এটি পটাসিয়ামেও ভরপুর। মাঝে মাঝে এটি পান করা ভালো। কিন্তু প্রতিদিন পান করার অভ্যাসের ফলে, বিশেষ করে যদি আপনার ইতিমধ্যেই কিডনি রোগ, ডায়াবেটিস বা উচ্চ রক্তচাপ থাকে, তাহলে কিডনির ওপর অতিরিক্ত চাপ পড়তে পারে। দুধ, পনির এবং দই দুগ্ধজাত খাবার ক্যালসিয়াম এবং প্রোটিন দেয়। তবে এতে ফসফরাসও বেশি থাকে, যা কিডনি সঠিকভাবে ফিল্টার করতে না পারলে ক্ষতিকারক হতে পারে। উচ্চ ফসফরাসের মাত্রা হাড়কে দুর্বল করে এবং ধীরে ধীরে রক্তনালীকে ক্ষতিগ্রস্ত করে। বাদাম এবং বীজ পুষ্টিতে ভরপুর এবং হৃদপিণ্ডের জন্য চমৎকার। তবে এতে উচ্চ পরিমাণে ফসফরাস এবং অক্সালেট থাকে। কিডনিতে পাথরের ঝুঁকি বা কিডনিতে সমস্যাযুক্ত ব্যক্তিদের জন্য এটি উপকারী না-ও হতে পারে। তবে সূর্যমুখী বীজ, কুমড়োর বীজ এবং আখরোট কম ঝুঁকিপূর্ণ। আচার, কিমচি এবং গাঁজানো খাবার গাঁজানো খাবার অন্ত্রের স্বাস্থ্যের জন্য ভালো, কিন্তু এতে লবণের পরিমাণ বেশি থাকে। লবণ কিডনির ওপর চাপ সৃষ্টি করে এবং রক্তচাপ বাড়ায়। মাঝেমাঝে অল্প খেলে সমস্যা নেই। তবে একসঙ্গে অনেকখানি খেলে সমস্যা হতে পারে।",
    "url": "https://www.dhakapost.com/lifestyle/415335",
    "date": "2025-12-09T12:43:23+06:00",
    "author": "লাইফস্টাইল ডেস্ক",
    "category": "lifestyle",
    "language": "bn",
    "token_count": 466,
    "scraped_at": "2026-02-05T13:13:34.183504"
  },
  {
    "title": "‘দেশ এগিয়ে নিতে হলে স্থানীয় সরকারকে শক্তিশালী করতে হবে’",
    "body": "বাংলাদেশশে এগিয়ে নিতে হলে স্থানীয় সরকারকে শক্তিশালী করতে হবে বলে মন্তব্য করেছেন বাংলাদেশ বিপ্লবী ওয়ার্কার্স পার্টির সাধারণ সম্পাদক সাইফুল হক। সোমবার (১৫ সেপ্টেম্বর) জাতীয় প্রেসক্লাবে বাংলাদেশ ইউনিয়ন পরিষদ মেম্বার কল্যান পরিষদ কর্তৃক আয়োজিত এক আলোচনা সভায় তিনি এসব কথা বলেন। সাইফুল হক বলেন, বাংলাদেশকে যদি এগিয়ে নিয়ে যেতে হয়, তাহলে স্থানীয় সরকারকে শক্তিশালী করতে হবে। সবদিক থেকে তাদের শক্তি ও ক্ষমতা বৃদ্ধি করতে হবে। স্থানীয় সরকারকে যে গণতান্ত্রিক করা দরকার, এই বিষয়ে আমরা অন্তর্বর্তী সরকারের মনোযোগ এখনো দেখিনি। ঘর থেকে বের হলেই আমি সেবা পাবো, স্থানীয় সরকারের কাছ থেকে আমি এটাই পেতে চাই। তিনি বলেন, ভারতে পঞ্চায়েত প্রথা রয়েছে। পশ্চিমবঙ্গ যে দারিদ্রতা কমেছে, কর্মসংস্থান বেড়েছে, তার কারণ হলো পঞ্চায়েতগুলো স্বাধীনভাবে কাজ করতে পারে। সেখানে জবাবদিহিতা রয়েছে, নিজেরা বাজেট প্রণয়ন করতে পারে। আর আমাদের এখানে চেয়ারম্যান কোন দলের, সেই দলের প্রতি তার পক্ষপাত কাজ করে। হয়তো দুতিন জন মেম্বারকে তিনি আনুকূল্য সহযোগিতা করেন। কিন্তু বাকি মেম্বাররা অনেকটা সৎ ভাইয়ের মত, তাদের যথাযথ সম্মান দেওয়া হয় না। এই ব্যাপারে পরিবর্তন আনা উচিত। তিনি আরও বলেন, স্থানীয় প্রশাশকদের উপর আমলাদের নজরদারি সবসময় রয়েছে। ডিসি, ইউএনওরা সবসময় এদের ওপরে ছড়ি ঘুরাতে চায়। আমরা অনেক কিছু পরিবর্তন করতে পারেলেও আমলাতন্ত্র পরিবর্তন করতে পারিনি। বিভিন্ন দেশে দেখেছি স্থানীয় বরাদ্দ সেটা তৃণমূল পর্যায়ে চলে যায়। কিন্তু বাংলাদেশে সেই টাকাটা তৃণমূল পর্যায়ে সঠিকভাবে পৌঁছায় না। সংসদে নারী আসন নিয়ে আমরা এখনো কোনো সিদ্ধান্তে আসতে পারলাম না। সংসদে ১০০টি নারী আসন উল্লেখ করে প্রত্যক্ষ নির্বাচনে ব্যবস্থা কথা উঠে এসেছিল। কিন্তু নানা কারণে সে বিষয়টা সামনে আসেনি। সুযোগ পেলেই যে নারীরা তাদের যোগ্যতার প্রমাণ দিতে পারেন, এটা অনেক পুরুষ গ্রহণ করতে চান না। সুতরাং নারীদের সুযোগ না দিলে আমরা এগোতে পারবো না। সভায় উপস্থিত ছিলেন, গণঅধিকার পরিষদের সিনিয়র সহ-সভাপতি ফারুক হাসান, সংগঠনের উপদেষ্টা মো. মজনুর রহমান, মো. বেলাল হোসেইন, জাতীয়তাবাদী সংস্কৃতি দলের সভাপতি হুমায়ুন বেপারি প্রমুখ।",
    "url": "https://www.dhakapost.com/politics/395020",
    "date": "2025-09-15T15:04:06+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 286,
    "scraped_at": "2026-02-05T13:13:35.784758"
  },
  {
    "title": "পিআরের মাধ্যমে দলীয় স্বৈরতন্ত্রের প্রতিষ্ঠা হবে : সালাহউদ্দিন",
    "body": "পিআর পদ্ধতির মাধ্যমে দলীয় স্বৈরতন্ত্রের প্রতিষ্ঠা হবে বলে মন্তব্য করেছেন বিএনপির স্থায়ী কমিটির সদস্য সালাহউদ্দিন আহমেদ। তিনি বলেন, আমরা সরাসরি নির্বাচনের জন্য সেই ১৯৭০ থেকে যুদ্ধ করছি যে এক ব্যক্তি এক ভোট। এর মাধ্যমে বাংলাদেশ সৃষ্টি হলো। অথচ সেই ব্যবস্থাকে আমরা অস্বীকার করার জন্য আবার পিআরের নামে স্বৈরতান্ত্রিক পদ্ধতি উদ্ভাবন করছি। এখানে দলীয় স্বৈরতন্ত্র প্রতিষ্ঠিত হবে। একইসঙ্গে প্রতিষ্ঠিত হবে ব্যক্তি স্বৈরতন্ত্র। বৃহস্পতিবার (২৫ সেপ্টেম্বর) দুপুরে ‘বাংলাদেশে আনুপাতিক প্রতিনিধিত্ব: অন্তর্ভুক্তির সম্ভাবনা নাকি রাজনৈতিক অস্থিরতার পথে অগ্রযাত্রা’ শীর্ষক সেমিনারে প্রধান অতিথির বক্তব্যে তিনি এসব কথা বলেন। বাংলাদেশ ন্যাশনালিস্ট ব্রিটিশ ল’ স্টুডেন্টস অ্যালায়েন্সের ১৫তম প্রতিষ্ঠাবার্ষিকী উপলক্ষ্যে সুপ্রিম কোর্ট আইনজীবী সমিতি অডিটরিয়ামে এ আয়োজন করা হয়। সালাহউদ্দিন আহমেদ বলেন, বলা হয়েছিল নির্বাচনে প্রত্যেক দল প্রার্থীর প্রার্থিতা ঘোষণা করবে। প্রত্যক্ষভাবে মনোনয়ন দেবে। এরপর বিধিবিধান অনুযায়ী তারা নির্বাচন করবেন। জনগণ নিজের পছন্দের প্রার্থীকে বা প্রতীক দেখে ব্যক্তি বিবেচনায় ভোট দেবেন। এটা জনগণের অধিকার। যদি পিআরের কথা বলা থাকে তাহলে এখানে বলতে হবে যে স্বৈরতন্ত্রের অবসানের জন্য আমরা যে অভ্যুত্থান করলাম, সেটা কি আবার প্রতিষ্ঠিত হবে না? বিএনপির এই নেতা বলেন, পিআরের মধ্য দিয়ে প্রতীককে ভোট দিলে সেই দল কাকে এমপি নির্বাচিত করবে তা জনগণ জানবে না। জানবে সেই দলের সুপ্রিম লিডার প্রেসিডেন্ট সেক্রেটারি অথবা মজলিসে শূরা। তারা কাকে এমপি নির্বাচিত করবে তা কোনো জনগণ জানবে না। তাহলে স্বৈরতন্ত্রটা প্রতিষ্ঠিত করল দলের নেতা। এখানে একজন বক্তা বলেই গিয়েছেন, পিআরের মাধ্যমে এমপি যদি প্রেসিডেন্ট-সেক্রেটারি বা দল ঠিক করে তাহলে তাদেরই নমনম করা হলো। তাহলে জনগণ কোথায়। অর্থাৎ তারা যেভাবে চাইবে যাকে চাইবে সেই এমপি হবে। জনগণ যাকে চাইবে সে এমপি হবে না। জনগণ শুধু ভোট দিতে পারবে প্রতীকে। তিনি আরও বলেন, বিভিন্ন উন্নত দেশেও পিআর রয়েছে। তবে জনসংখ্যা অনেক কম। কোনো কোনো রাষ্ট্রে জনসংখ্যার বিবেচনায়ও তারা পিআর বিবেচনা করেছে। স্থানীয় সরকার ব্যবস্থা আমরা এখনও সেভাবে গড়ে তুলতে পারিনি। কবে পারবো তাও জানি না। তো যেই দেশের আবহাওয়া যেমন, তেমই করতে হবে। তাই আমাদের সবকিছুই বিবেচনা নিতে হবে। কে আমাদের এমপি হবে তা জানতে হবে। কারণ জনগণ জানতে চায় আমরা কাকে ভোট দিলাম। কেননা আমাদের জনগণের কাছে জনপ্রতিনিধির জবাবদিহিতা থাকতে হবে। সালাহউদ্দিন বলেন, জনগণ যদি না-ই জানে ভোট দেওয়ার পর কে এমপি হবে, তাহলে প্রত্যক্ষ গণতন্ত্র প্রতিষ্ঠিত হবে না। জনগণের অধিকারও প্রতিষ্ঠা হবে না। এছাড়া পিআরের ক্ষেত্রে আরও অনেক ক্ষতিকর দিক রয়েছে। এর মধ্যে দেশে সবসময় একটা অস্থিতিশীল সরকার থাকবে। সবসময় অস্থিরতা থাকবে। এতে লাভবান হবে পার্শ্ববর্তী কোনো রাষ্ট্র অথবা বাংলাদেশের যারা কল্যাণ চায় না তারা। সেমিনারে প্রধান বক্তা হিসেবে বক্তব্য রাখেন বিএনপির আন্তর্জাতিক বিষয়ক সম্পাদক নাসির উদ্দিন আহমেদ অসীম। বিশেষ অতিথি ছিলেন বিএনপির নির্বাহী কমিটির সদস্য রুহুল কুদ্দুস কাজল ও জ্যেষ্ঠ আইনজীবী রাগীব রউফ চৌধুরী। এ সময় বাংলাদেশ ন্যাশনালিস্ট ব্রিটিশ ল’ স্টুডেন্টস অ্যালায়েন্সের বিভিন্ন পর্যায়ের সদস্যরা উপস্থিত ছিলেন।",
    "url": "https://www.dhakapost.com/politics/397534",
    "date": "2025-09-25T18:37:38+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 420,
    "scraped_at": "2026-02-05T13:13:37.294563"
  },
  {
    "title": "বিকেলে প্রধান উপদেষ্টার সাথে বৈঠক করবে এনসিপি",
    "body": "রাজনৈতিক সংলাপের অংশ হিসেবে আজ বিকেলে জাতীয় নাগরিক পার্টির (এনসিপি) প্রতিনিধিদলের সঙ্গে বৈঠক করবেন প্রধান উপদেষ্টা ড. মুহাম্মদ ইউনূস। আজ (বুধবার) বিকেল সোয়া ৫টায় এনসিপির প্রতিনিধিদলের সঙ্গে প্রধান উপদেষ্টার বৈঠক অনুষ্ঠিত হবে। রাষ্ট্রীয় অতিথি ভবন যমুনায় এ বৈঠক অনুষ্ঠিত হবে। এনসিপির যুগ্ম সদস্য সচিব মুশফিক উস সালেহীন বিষয়টি নিশ্চিত করেছেন। তিনি জানান, প্রধান উপদেষ্টা প্রফেসর ড. মুহাম্মদ ইউনূসের সাথে সাক্ষাৎ করতে জাতীয় নাগরিক পার্টির আহ্বায়ক নাহিদ ইসলামের নেতৃত্বে একটি প্রতিনিধি দল রাষ্ট্রীয় অতিথি ভবন যমুনায় যাবেন।",
    "url": "https://www.dhakapost.com/politics/403864",
    "date": "2025-10-22T12:12:22+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 76,
    "scraped_at": "2026-02-05T13:13:38.871152"
  },
  {
    "title": "আখতার ভাইয়ের ওপর হামলার মাশুল তাদের বহুগুণে গুণতে হবে : আব্দুল কাদের",
    "body": "বাংলাদেশ গণতান্ত্রিক ছাত্র সংসদের (বাগছাস) ঢাকা বিশ্ববিদ্যালয় শাখার আহ্বায়ক আব্দুল কাদের বলেছেন, আখতার ভাইয়ের ওপর পতিত স্বৈরাচারের শাবকেরা যে ন্যক্কারজনক হামলা চালিয়েছে, সেটার মাশুল তাদেরকে বহুগুণে গুনতে হবে। সোমবার দিবাগত রাতে এক ফেসবুক পোস্টে এ কথা বলেন তিনি। তিনি লিখেছেন, ড. ইউনূস সাহেব রাষ্ট্রীয় সফরে সফরসঙ্গী হিসেবে রাজনৈতিক নেতাদের সাথে নিয়ে গেলেন। বিপদের মুখে রাজনৈতিক নেতাদের অরক্ষিত রেখে নিজে নিরাপদে প্রস্থান করলেন। আগামী দিনে এমন আচরণ মোটাদাগে পুনরাবৃত্তি করেন কি না, সেটা নিয়েও যথেষ্ট সন্দেহের উদ্রেক হয়। বিপদ দেখলে নিজের নিরাপদ রাস্তা আগেভাগে খুঁজেন কি না! ‘যদিও আজকের এই পরিস্থিতির জন্য ইউনূস সাহেব এবং তার উপদেষ্টা পরিষদ বহুলাংশে দায়ী, যাদেরকে এ দেশের মানুষ এক রক্তক্ষয়ী গণঅভ্যুত্থানের পরে গদিতে বসিয়েছিল নিজেদের জানমালের নিরাপত্তা নিশ্চিত করার জন্য, নতুন এক স্বপ্নের বাংলাদেশ বিনির্মাণের সূচনা করার জন্য!’ তিনি আরও লেখেন, আখতার ভাইয়ের ওপর পতিত স্বৈরাচারের শাবকেরা যে ন্যক্কারজনক হামলা চালিয়েছে, সেটার মাশুল তাদেরকে বহুগুণে গুনতে হবে। এই আখতাররাই স্বৈরাচার এবং তার শাবকদের দেশছাড়া করেছিল, এদের পূর্ণ বিনাশ আখতারদের হাতেই হবে। হামলার মধ্য দিয়ে বিপ্লবীরা আরও বেশি একাগ্র হয়, অঙ্গীকারবদ্ধ হয়।",
    "url": "https://www.dhakapost.com/politics/396888",
    "date": "2025-09-23T04:27:05+06:00",
    "author": "ঢাকা পোস্ট ডেস্ক",
    "category": "politics",
    "language": "bn",
    "token_count": 166,
    "scraped_at": "2026-02-05T13:13:42.019207"
  },
  {
    "title": "দেশকে এগিয়ে নিতে সাম্প্রদায়িক সম্প্রীতি ধরে রাখতে হবে : আবু সুফিয়ান",
    "body": "চট্টগ্রাম দক্ষিণ জেলা বিএনপির সাবেক আহ্বায়ক আবু সুফিয়ান বলেছেন, সৌহার্দ্য ও সম্প্রীতির উজ্জ্বল দৃষ্টান্ত স্থাপনকারী দেশ বাংলাদেশ। এ দেশে আমরা সব ধর্মের লোক মিলেমিশে শান্তিতে বসবাস করছি। আমরা যদি জাতি হিসেবে সামনে দিকে এগিয়ে যেতে চাই তাহলে এই সম্প্রীতি ও ঐক্য আমাদের ধরে রাখতে হবে। আমাদের বুঝতে হবে সাম্প্রদায়িক সম্প্রীতি বাংলাদেশের জাতীয় ঐক্যের মেরুদণ্ড। তাই প্রত্যেককে নিজ নিজ অবস্থান থেকে সম্প্রীতি বজায় রাখতে কাজ করতে হবে। মঙ্গলবার (৩০ সেপ্টেম্বর) সন্ধ্যায় নগরীর বলিরহাট ও বজ্রঘোনা এলাকায় শারদীয় দুর্গাপূজা উপলক্ষ্যে কর্ণফুলী ক্লাবের উদ্যোগে আয়োজিত অষ্টমী অনুষ্ঠানে প্রধান অতিথির বক্তব্যে তিনি এসব কথা বলেন। আবু সুফিয়ান বলেন, আমাদের উচিত নিজ ধর্মের পাশাপাশি অন্য ধর্মের প্রতিও শ্রদ্ধাশীল থাকা। অন্যের ধর্মীয় অনুভূতিতে আঘাত লাগে এমন কোনো কর্মকাণ্ড আমরা করবো না। তবেই আমরা সত্যিকার অর্থে একটি মানবিক ও উন্নত সমাজ গড়ে তুলতে পারব, যেখানে সব ধর্ম, বর্ণ, ও সংস্কৃতির মানুষ শান্তিতে ও নিরাপদে থাকবে। তিনি বলেন, সম্প্রীতির মন্ত্রকে হৃদয়ে ধারণ করে একটি উন্নত, শান্তিপূর্ণ ও সম্প্রীতিময় বাংলাদেশ গড়ে তোলার জন্য সবাইকে ঐক্যবদ্ধ হয়ে কাজ করতে হবে। আমি আপনাদের সবাইকে বিএনপির পক্ষ থেকে, বিএনপির চেয়ারপার্সন দেশনেত্রী বেগম খালেদা জিয়া ও ভারপ্রাপ্ত চেয়ারম্যান তারেক রহমানের পক্ষ থেকে শারদীয় শুভেচ্ছা জানাই। আশা করছি আপনাদের শারদীয় দুর্গোৎসব দশমী পর্যন্ত শান্তিতে, নিরাপদে ও আনন্দে উদযাপন করবেন। এ সময় উপস্থিত ছিলেন মহানগর বিএনপির সাবেক যুগ্ম সম্পাদক আনোয়ার হোসেন লিপু, চান্দগাঁও থানা বিএনপির সাবেক ভারপ্রাপ্ত সাধারণ সম্পাদক গিয়াস উদ্দিন ভুঁইয়া, হাজী জসিম উদ্দিন, মো. সাইফু, চান্দগাঁও থানা যুবদলের সাবেক আহ্বায়ক গোলজার হোসেন, বাবু দত্ত, রাজকুমার প্রমুখ।",
    "url": "https://www.dhakapost.com/politics/398712",
    "date": "2025-09-30T20:49:34+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 233,
    "scraped_at": "2026-02-05T13:13:43.639848"
  },
  {
    "title": "গণভোটসহ পাঁচ দফা দাবিতে ঢাকায় ৮ দলের সমাবেশ দুপুরে",
    "body": "জুলাই জাতীয় সনদ বাস্তবায়নে সাংবিধানিক আদেশ জারি ও নভেম্বর মাসেই গণভোট আয়োজন, নির্বাচনে সবার জন্য লেভেল প্লেয়িং ফিল্ড নিশ্চিত করাসহ পাঁচ দফা দাবিতে মঙ্গলবার (১১ নভেম্বর) ঢাকার পল্টনে সমাবেশের আয়োজন করেছে যুগপৎ কর্মসূচি চালিয়ে আসা সমমনা আটটি রাজনৈতিক দল। দলগুলো হলো— বাংলাদেশ জামায়াতে ইসলামী, ইসলামী আন্দোলন বাংলাদেশ, বাংলাদেশ খেলাফত মজলিস, খেলাফত মজলিস, নেজামে ইসলাম পার্টি, বাংলাদেশ খেলাফত আন্দোলন, বাংলাদেশ ডেভেলপমেন্ট পার্টি ও জাতীয় গণতান্ত্রিক পার্টি। সবশেষ গত ৭ নভেম্বর প্রধান উপদেষ্টা বরাবর স্মারকলিপি জমা দেয় দলগুলো। তবে স্মারকলিপি দেওয়ার পরও সরকারের পক্ষ থেকে সাড়া না মেলায় মঙ্গলবার সমাবেশের কর্মসূচির ঘোষণা দিয়ে রাখা হয়েছিল। রাজনৈতিক দলগুলোর পক্ষ থেকে সমাবেশ সফল করতে সব প্রস্তুতি সম্পন্ন করা হয়েছে। সমাবেশে দলীয় নেতাকর্মীসহ অংশগ্রহণ নিশ্চিতের আহ্বান জানানো হয়েছে। জামায়াতে ইসলামীর পক্ষ থেকে আট দলের হয়ে জানানো হয়েছে, ১১ নভেম্বর (মঙ্গলবার) দুপুর ২টায় রাজধানী ঢাকার ঐতিহাসিক পল্টন মোড়ে আন্দোলনরত দলগুলোর পক্ষ থেকে ‘জুলাই জাতীয় সনদ বাস্তবায়ন আদেশ জারি ও আদেশের উপর গণভোট আয়োজনসহ ৫-দফা বাস্তবায়নের’ দাবিতে এক বিশাল সমাবেশ অনুষ্ঠিত হবে। সমাবেশে আন্দোলনরত দলগুলোর পক্ষে বক্তব্য রাখবেন জামায়াতে ইসলামীর আমির ডা. শফিকুর রহমান, ইসলামী আন্দোলন বাংলাদেশের আমির মুফতি সৈয়দ মো. রেজাউল করিম পীরসাহেব চরমোনাই, বাংলাদেশ খেলাফত মজলিসের আমির মাওলানা মামুনুল হক, নেজামে ইসলাম পার্টির আমির অধ্যক্ষ মাওলানা সরওয়ার কামাল আজিজী, জাতীয় গণতান্ত্রিক পার্টির (জাগপা) সহ-সভাপতি ও দলীয় মুখপাত্র প্রকৌশলী রাশেদ প্রধান, খেলাফত মজলিসের আমির অধ্যক্ষ মাওলানা আব্দুল বাসিত আজাদ, বাংলাদেশ খেলাফত আন্দোলন আমির মাওলানা হাবীবুল্লাহ মিয়াজী, বাংলাদেশ ডেভলপমেন্ট পার্টির সভাপতি অ্যাডভোকেট আনোয়ারুল হক চাঁন। এছাড়াও দলগুলোর বিভিন্ন পর্যায়ের নেতারা বক্তব্য রাখবেন। এদিকে, কর্মসূচি সফল করার আহ্বান জানিয়েছেন জামায়াতে ইসলামীর আমির ডা. শফিকুর রহমানসহ দলগুলোর শীর্ষ নেতারা। অন্যদিকে, সোমবার (১০ নভেম্বর) বিকেলে জামায়াতে ইসলামীর সহকারী সেক্রেটারি জেনারেল ড. হামিদুর রহমান আজাদ সংবাদ সম্মেলনে বলেছেন, এই মুহূর্তে একদিকে নির্বাচন, আরেকদিকে ডায়ালগ (আলোচনা) চলছে, আর রাজপথে চলছে আমাদের রাজনৈতিক কর্মসূচি। আগামীকাল মঙ্গলবার (১১ নভেম্বর) সমাবেশ থেকে সরকার ম্যাসেজ পাবে। জামায়াতের এই নেতা বলেন, কালকের সমাবেশ থেকেই জনগণের মতামত কি তা সরকার জানতে পারবে। সরকারকে বোঝাতে চাই জনগণ কি চায়। সেটি সরকার বুঝলে পাঁচ দফা দাবি মেনে নেবে। ১. জুলাই জাতীয় সনদ বাস্তবায়নের লক্ষ্যে প্রয়োজনীয় সাংবিধানিক আদেশ জারি ও উক্ত আদেশের ওপর আগামী নভেম্বর মাসের মধ্যেই গণভোট আয়োজন করা। ২. আগামী জাতীয় নির্বাচনে উভয় কক্ষে/উচ্চ কক্ষে পিআর পদ্ধতি চালু করা। ৩. অবাধ, সুষ্ঠু ও গ্রহণযোগ্য নির্বাচনের লক্ষ্যে সবার জন্য লেভেল প্লেয়িং ফিল্ড নিশ্চিত করা। ৪. ফ্যাসিস্ট সরকারের সব জুলুম-নির্যাতন, গণহত্যা ও দুর্নীতির বিচার দৃশ্যমান করা। ৫. স্বৈরাচারের দোসর জাতীয় পার্টি ও ১৪ দলের কার্যক্রম নিষিদ্ধ করা।",
    "url": "https://www.dhakapost.com/politics/408504",
    "date": "2025-11-11T08:00:43+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 386,
    "scraped_at": "2026-02-05T13:13:51.390865"
  },
  {
    "title": "মুগদা থানা ছাত্রলীগের সাধারণ সম্পাদক গ্রেপ্তার",
    "body": "নিষিদ্ধ ঘোষিত ছাত্রলীগের মুগদা থানা শাখার সাধারণ সম্পাদক এবং ঢাকা মহানগর দক্ষিণ শেখ রাসেল জাতীয় শিশু-কিশোর পরিষদের সহ-সভাপতি সামাদ উদ্দিন বিজয়কে (২৭) গ্রেপ্তার করেছে ঢাকা মহানগর পুলিশের কাউন্টার টেরোরিজম অ্যান্ড ট্রান্সন্যাশনাল ক্রাইম (সিটিটিসি)। মঙ্গলবার (২ ডিসেম্বর) সন্ধ্যায় লালবাগ থানা এলাকায় গোপন সংবাদের ভিত্তিতে সিটি ইন্টেলিজেন্স অ্যানালাইসিস ডিভিশনের একটি বিশেষ টিম অভিযান পরিচালনা করে তাকে গ্রেপ্তার করে। রাতে বিষয়টি নিশ্চিত করেছেন ডিএমপির মিডিয়া বিভাগের উপ-পুলিশ কমিশনার (ডিসি) মুহাম্মদ তালেবুর রহমান। তিনি জানান, বিজয় সম্প্রতি আগারগাঁও ও ডেমরা এলাকায় কার্যক্রম-নিষিদ্ধ বাংলাদেশ আওয়ামী লীগের বিক্ষোভ মিছিলে সক্রিয়ভাবে অংশ নিয়েছিল। তার কর্মকাণ্ড পর্যবেক্ষণ ও গোয়েন্দা নজরদারির পর চিহ্নিত করে বিশেষ অভিযান পরিচালনা করা হয়। গ্রেপ্তারকৃত সামাদ উদ্দিন বিজয়ের বিরুদ্ধে আইনগত ব্যবস্থা গ্রহণের প্রক্রিয়া চলছে বলেও জানান তিনি।",
    "url": "https://www.dhakapost.com/politics/413922",
    "date": "2025-12-02T22:40:19+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 113,
    "scraped_at": "2026-02-05T13:13:53.122591"
  },
  {
    "title": "পল্টনে সমমনা আট দলের সমাবেশ শুরু",
    "body": "রাজধানীর পল্টনে সমমনা আটটি রাজনৈতিক দলের সমাবেশ শুরু হয়েছে। জুলাই জাতীয় সনদ বাস্তবায়নে সাংবিধানিক আদেশ জারি, নভেম্বর মাসেই গণভোট আয়োজন ও নির্বাচনে সবার জন্য সমান সুযোগ নিশ্চিত করাসহ পাঁচ দফা দাবিতে এই সমাবেশ অনুষ্ঠিত হচ্ছে। মঙ্গলবার (১১ নভেম্বর) দুপুর ২টায় কোরআন তেলাওয়াতের মধ্য দিয়ে কার্যক্রম শুরু হয়েছে। সমাবেশে যোগ দিতে ঢাকার বিভিন্ন প্রান্ত থেকে মিছিল নিয়ে সকাল থেকেই আসছেন দলীয় নেতাকর্মীরা। স্লোগান, ব্যানার আর পতাকায় পুরো এলাকা এখন পরিণত হয়েছে এক বিশাল জনসমুদ্রে। এদিকে দুপুরের আগে থেকেই জনস্রোতে ভরে উঠতে থাকে পল্টন এলাকা। ঢাকার বিভিন্ন প্রান্ত থেকে দলে দলে নেতা–কর্মীরা মিছিল নিয়ে সমাবেশস্থলে আসতে থাকেন। মিছিল-স্লোগান মুখর পুরো এলাকা, ‘জুলাই সনদ বাস্তবায়ন কর, গণভোটের তারিখ দাও’, ‘লেভেল প্লেয়িং ফিল্ড চাই’— এমন সব ব্যানার, প্ল্যাকার্ডে ছেয়ে গেছে পুরো পল্টন মোড়। সমাবেশে সভাপতিত্ব করছেন বাংলাদেশ জামায়াতে ইসলামীর আমির ডা. শফিকুর রহমান। প্রধান অতিথি হিসেবে উপস্থিত আছেন ইসলামী আন্দোলন বাংলাদেশের আমির মুফতি সৈয়দ মো. রেজাউল করিম (পীরসাহেব চরমোনাই)। বক্তব্য রাখবেন বাংলাদেশ খেলাফত মজলিসের আমির মাওলানা মামুনুল হক, নেজামে ইসলাম পার্টির আমির অধ্যক্ষ মাওলানা সরওয়ার কামাল আজিজী, খেলাফত মজলিসের আমির অধ্যক্ষ মাওলানা আব্দুল বাসিত আজাদ, জাতীয় গণতান্ত্রিক পার্টির সহ-সভাপতি ও মুখপাত্র প্রকৌশলী রাশেদ প্রধান, বাংলাদেশ খেলাফত আন্দোলনের আমির মাওলানা হাবীবুল্লাহ মিয়াজী এবং বাংলাদেশ ডেভেলপমেন্ট পার্টির সভাপতি অ্যাডভোকেট আনোয়ারুল হক চাঁন। আরএইচটি/এমএইচএন/জেডএস",
    "url": "https://www.dhakapost.com/politics/408578",
    "date": "2025-11-11T14:08:11+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 197,
    "scraped_at": "2026-02-05T13:13:54.715082"
  },
  {
    "title": "মিথ্যা আশ্বাস দিয়ে ভোট চাওয়ার রাজনীতি বিএনপি করে না : মির্জা আব্বাস",
    "body": "বিএনপির স্থায়ী কমিটির সদস্য মির্জা আব্বাস বলেছেন, মিথ্যা আশ্বাস বা ভুল ব্যাখা দিয়ে ভোট চাওয়ার রাজনীতি বিএনপি কখনো করে না। তিনি বলেন, বিএনপি কখনো ধর্মকে রাজনৈতিক সুবিধার জন্য ব্যবহার করে না। গতকাল বিকেলে রাজধানীর পশ্চিম মালিবাগে এক উঠান বৈঠকে মির্জা আব্বাস বলেন, ‘একটি দল তাদের ধর্মকে খাটো করে অন্য একটি দেশকে খুশি করার চেষ্টা করছে। বিএনপি কখনো এ ধরনের রাজনীতি করে না।’ দেশের বর্তমান রাজনৈতিক ও অর্থনৈতিক পরিস্থিতি নিয়ে তিনি বলেন, ‘একটি কথা আমাদের সবাইকে মনে রাখতে হবে-গণহত্যাকারীরা পালিয়ে গেছে। ব্যাংক, বীমা এবং দেশের অর্থনৈতিক অন্যান্য প্রতিষ্ঠান ধ্বংস ও লুটপাটের শিকার হয়েছে। এর মানে তারা আমাদেরকে পঙ্গু করার চেষ্টা করেছে, বাংলাদেশকে ধ্বংস করার চেষ্টা করেছে। তবে তারা সম্পূর্ণ চলে গেছে-এটিও পুরো সত্য নয়। আমাদেরকে সব দিক থেকে সতর্ক থাকতে হবে এবং দেশের মানুষের স্বার্থে কাজ করতে হবে।’ মির্জা আব্বাস বলেন, আগামী নির্বাচনে যাদের জয়ী হওয়ার কোনো সম্ভাবনা নেই, তারাই নির্বাচনকে ব্যবহার করে ষড়যন্ত্র করছে। বিএনপির জয় নিশ্চিত জেনে দুই-একটি রাজনৈতিক দল ফ্যাসিস্ট আওয়ামী লীগের সাথে আঁতাত করছে। তবে বাংলাদেশে আর কোন ফ্যাসিস্টের উত্থান হতে দেওয়া হবে না। দেশের মানুষ গণতান্ত্রিকভাবে স্বচ্ছ ও ন্যায্য নির্বাচনের মাধ্যমে তাদের ভবিষ্যৎ নির্ধারণ করবে। তিনি বলেন, ‘দেশের জনগণকে বিভ্রান্ত করতে মিথ্যা প্রতিশ্রুতি বা কৌশল ব্যবহার করা হচ্ছে। বিএনপি সবসময় সৎ, স্বচ্ছ ও ন্যায্য রাজনীতির মাধ্যমে জনগণের আস্থা অর্জন করে। আমাদের লক্ষ্য দেশের শান্তি, সমৃদ্ধি ও উন্নয়ন।’",
    "url": "https://www.dhakapost.com/politics/404487",
    "date": "2025-10-25T09:15:38+06:00",
    "author": "বাসস",
    "category": "politics",
    "language": "bn",
    "token_count": 211,
    "scraped_at": "2026-02-05T13:13:56.298004"
  },
  {
    "title": "ঢাকা-১৪ আসনে বিএনপির মনোনয়ন পেলেন মায়ের ডাকের সানজিদা তুলি",
    "body": "ঢাকা-১৪ থেকে বিএনপির প্রাথমিক মনোনয়ন পেয়েছেন মায়ের ডাকের অন্যতম সমন্বয়ক সানজিদা ইসলাম তুলি। সোমবার (৩ নভেম্বর) রাজধানীর গুলশানে বিএনপি চেয়ারপারসনের কার্যালয়ে এক সংবাদ সম্মেলনে দলীয় প্রার্থীদের নাম ঘোষণা করেন বিএনপি মহাসচিব মির্জা ফখরুল ইসলাম আলমগীর। এর আগে দলের ভারপ্রাপ্ত চেয়ারম্যান তারেক রহমানের নেতৃত্ব দলের স্থায়ী কমিটির বৈঠক হয়। সেখানে দলীয় প্রার্থীদের নামের প্রাথমিক তালিকা চূড়ান্ত করা হয়। মির্জা ফখরুল বলেন, দীর্ঘ ১৬ বছর পর আগামী ফেব্রুয়ারিতে মাসে আমরা গণতান্ত্রিক নির্বাচন পেতে যাচ্ছি। সেই নির্বাচন প্রায় ২৩৭ আসনে সম্ভাব্য প্রার্থী তালিকা দেওয়া হচ্ছে। আর যেসব আসনে যুগপৎ আন্দোলনের সঙ্গীদের প্রার্থী ঘোষণা করবে, সেটি বিএনপি সমন্বয় করে নেবে। তিনি জানান, দিনাজপুর-৩ থেকে আগামী নির্বাচনে অংশ নেবেন দলের চেয়ারপারসন খালেদা জিয়া। বগুড়া-৭ ও ফেনী-১ আসন থেকেও লড়বেন তিনি। আর তারেক রহমান বগুড়া-৬ আসন থেকে নির্বাচনে অংশ নেবেন। এসময় ঢাকার ১৪টি আসনে প্রার্থী ঘোষণা করেন মির্জা ফখরুল। তিনি জানান, ঢাকা-১ আসনে খন্দকার আবু আশফাক, ঢাকা-২ আসনে আমানউল্লাহ আমান, ঢাকা-৩ আসনে গয়েশ্বর চন্দ্র রায় , ঢাকা-৪ আসনে তানভীর আহমেদ রবিন, ঢাকা-৫ আসনে ঢাকা মহানগর দক্ষিণ বিএনপির সাবেক সিনিয়র যুগ্ম আহ্বায়ক নবীউল্লাহ নবী, ঢাকা-৬ আসনে ইশরাক হোসেন, ঢাকা-৮ আসনে মির্জা আব্বাস উদ্দীন আহমেদ, ঢাকা-১১ আসনে এম এ কাইয়ুম, ঢাকা-১২ আসনে সাইফুল আলম নিরব, ঢাকা-১৪ আসনে সানজিদা ইসলাম তুলি, ঢাকা-১৫ আসনে শফিকুল ইসলাম খান, ঢাকা-১৬ আসনে আমিনুল হক, ঢাকা-১৯ আসনে ড. দেওয়ান মোহাম্মদ সালাউদ্দিন এবং ঢাকা-২০ আসনে মনোনয়ন পেয়েছেন মঞ্জুরুল করিম রনি। তবে ঢাকা-৭, ৯, ১০, ১৩, ১৭ ও ১৮ আসনে এখনো প্রার্থী দেয়নি বিএনপি। ঢাকার আসনগুলোতে মনোনয়নে এবার অন্যতম চমক ঢাকা-১৪ আসনের সানজিদা ইসলাম তুলি। তিনি ‘মায়ের ডাক’র অন্যতম সমন্বয়ক। তার ভাই বিএনপি নেতা সাজেদুল ইসলাম সুমন গুম হওয়ার পর তিনি এ সংগঠন গড়ে তোলেন। গুম নিয়ে সোচ্চার ভূমিকায় দেশ-বিদেশে তিনি বেশ প্রশংসিত হন। সংবাদ সম্মেলনে উপস্থিতি ছিলেন বিএনপির স্থায়ী কমিটির সদস্য ড. খন্দকার মোশাররফ হোসেন, মির্জা আব্বাস, গয়েশ্বর চন্দ্র রায়, আব্দুল মঈন খান, মেজর (অব.) হাফিজ উদ্দিন আহমেদ, আমীর খসরু মাহমুদ চৌধুরী, সেলিমা রহমান, ইকবাল হাসান মাহমুদ টুকু ও ডা. এ জেড এম জাহিদ হোসেন। এএইচআর/এআর/এসএসএইচ",
    "url": "https://www.dhakapost.com/politics/406693",
    "date": "2025-11-03T18:08:16+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 311,
    "scraped_at": "2026-02-05T13:13:57.869100"
  },
  {
    "title": "আগামীর বাংলাদেশও তরুণদের হাত ধরেই গড়ে উঠবে : জামায়াত আমির",
    "body": "দেশের বিশ্ববিদ্যালয়গুলোতে নির্বাচিত কেন্দ্রীয় ছাত্রসংসদ নেতাদের জাতির স্বপ্নসারথি হিসেবে ইতিবাচক পরিবর্তনের নেতৃত্ব দিতে আহ্বান জানিয়েছেন বাংলাদেশ জামায়াতে ইসলামীর আমির ডা. শফিকুর রহমান। তিনি বলেন, আগামীর বাংলাদেশও তরুণদের হাত ধরেই গড়ে উঠবে। শুক্রবার (৭ নভেম্বর) সকালে রাজধানীর চীন-মৈত্রী সম্মেলন কেন্দ্রে বাংলাদেশ ইসলামী ছাত্রশিবির আয়োজিত সংবর্ধনা অনুষ্ঠানে তিনি এ আহ্বান জানান। অনুষ্ঠানের প্রতিপাদ্য ছিল “দুর্বার নেতৃত্বে গড়ি স্বপ্নের ক্যাম্পাস”। সংবর্ধনা অনুষ্ঠানের উদ্বোধন করেন জুলাই অভ্যুত্থানের প্রথম শহীদ আবু সাঈদের বাবা মকবুল হোসেন। সভাপতিত্ব করেন ছাত্রশিবিরের কেন্দ্রীয় সভাপতি জাহিদুল ইসলাম, আর সঞ্চালনা করেন সংগঠনের সেক্রেটারি জেনারেল নূরুল ইসলাম সাদ্দাম। প্রধান অতিথির বক্তব্যে ডা. শফিকুর রহমান বলেন, দীর্ঘদিন পর দেশের সেরা বিশ্ববিদ্যালয়গুলোতে ছাত্রসংসদ নির্বাচন অনুষ্ঠিত হয়েছে। বহু বছর ধরে এসব প্রতিষ্ঠান ও জাতীয় নির্বাচনব্যবস্থা ছিল অচল। এই নির্বাচনের মাধ্যমে একটি ইতিবাচক ধারা শুরু হয়েছে। ছাত্রসংসদের প্রতি জাতির অনেক প্রত্যাশা- তোমাদের হাত ধরেই দেশের ইতিবাচক পরিবর্তন আসবে। তোমাদের জাতির স্বপ্নসারথি হতে হবে। তিনি বলেন, ডাকসু, জাকসু, চাকসু ও রাকসুর মতো আগামীর বাংলাদেশও তরুণদের হাত ধরেই গড়ে উঠবে। তারুণ্যনির্ভর বাংলাদেশ আমাদের সবার কাম্য। এই ছাত্রসংসদগুলোই তার প্রমাণ দিচ্ছে। নির্বাচিত প্রতিনিধিদের প্রতি আহ্বান জানিয়ে তিনি বলেন, প্রত্যেকে নিজেদের বিশ্ববিদ্যালয়ে একাডেমিক এক্সিলেন্স, গবেষণা, জ্ঞানচর্চা ও সততার পরীক্ষায় শতভাগ উত্তীর্ণ হওয়ার চেষ্টা করবে। গতানুগতিক সংস্কৃতির বাইরে এসে ভবিষ্যতের বৃহৎ নেতৃত্বের জন্য নিজেকে প্রস্তুত করতে হবে। তোমরা যেমন নেতৃত্বে থেকে জগদ্দল পাথর সরিয়ে দিয়েছ, তেমনি নতুন বাংলাদেশ গড়ে তোলার কাজে সহযোগিতা করবে। সভাপতির বক্তব্যে ছাত্রশিবিরের কেন্দ্রীয় সভাপতি জাহিদুল ইসলাম বলেন, ছাত্রসংসদ নির্বাচন ছিল ছাত্রসমাজের জন্য বহুল প্রতীক্ষিত। এটি ছিল জুলাই আকাঙ্ক্ষার প্রতিফলন। ইসলামী ছাত্রশিবির বরাবরই ছাত্রসংসদ নির্বাচন নিয়ে সোচ্চার থেকেছে ও আন্দোলন করেছে। তিনি বলেন, ছাত্রসংসদ শুধুমাত্র রাজনৈতিক প্রতিদ্বন্দ্বিতার মঞ্চ হবে না, বরং এটি হবে ভবিষ্যৎ নেতৃত্বের প্রশিক্ষণক্ষেত্র। এই নেতৃত্বই আগামী দিনে দেশের গতিপথ ও নীতিনির্ধারণ করবে। প্রতিনিধিরা কোনো ব্যক্তি বা দলের প্রতিনিধি নয়; বরং সবকিছুর ঊর্ধ্বে উঠে সবার জন্য কাজ করবে। সকল ক্যাম্পাসে ছাত্রবান্ধব কর্মসূচি থাকতে হবে। প্রত্যেক প্রতিনিধিকে সবার নেতা হয়ে উঠতে হবে। তিনি বলেন, পৃথিবীর বিভিন্ন বিশ্ববিদ্যালয় যখন চতুর্থ শিল্পবিপ্লবে নেতৃত্ব দেওয়ার জন্য প্রস্তুত হচ্ছে, আমরা তখনও পুরোনো ব্যবস্থায় আটকে আছি। বিশ্বের বিভিন্ন ছাত্রসংসদ সম্পূর্ণ শিক্ষার্থী-কেন্দ্রিক। আমরাও এমন শিক্ষার্থীবান্ধব ছাত্রসংসদ চাই, যা বৈচিত্র্যময় কর্মকাণ্ডের মাধ্যমে বিশ্বের কাছে মডেল হয়ে উঠবে। আমরা বিশ্ববিদ্যালয়ে ক্ষমতার চর্চা করতে চাই না, বরং একে বুদ্ধিবৃত্তিক চর্চার কেন্দ্রে পরিণত করতে চাই। জ্ঞানচর্চা, গবেষণা ও নতুন জ্ঞান উৎপাদনে গুরুত্বপূর্ণ ভূমিকা রাখতে চাই। তিনি আরও বলেন, ছাত্রশিবির মনে করে, ছাত্রবান্ধব কর্মসূচির পাশাপাশি জাতীয় সংকটের মুহূর্তে শিক্ষার্থীদের গুরুত্বপূর্ণ ভূমিকা রাখতে হবে। দেশের স্বাধীনতা, সার্বভৌমত্ব ও আধিপত্যবাদের বিরুদ্ধে সবাইকে ঐক্যবদ্ধভাবে লড়তে হবে। ছাত্রশিবির সভাপতি তার বক্তব্যে জুলাই শহীদ, আহত ও পঙ্গুত্ববরণকারীদের অবদান স্মরণ করেন এবং ডাকসু নির্বাচনের খবর সংগ্রহের সময় স্ট্রোকে মারা যাওয়া সাংবাদিক তারিকুল ইসলাম শিবলী ও জাহাঙ্গীরনগর বিশ্ববিদ্যালয়ে দায়িত্ব পালনের সময় মৃত্যুবরণ করা শিক্ষিকা জান্নাতুল ফেরদৌসের রুহের মাগফিরাত কামনা করেন। বিশেষ অতিথি হিসেবে বক্তব্য রাখেন ছাত্রশিবিরের সাবেক কেন্দ্রীয় সভাপতি ডা. সৈয়দ আবদুল্লাহ মোহাম্মদ তাহের, সাবেক কেন্দ্রীয় সভাপতি মাওলানা রফিকুল ইসলাম খান এবং সাবেক চাকসু ভিপি অ্যাডভোকেট জসিম উদ্দিন সরকার। ছাত্রসংসদের নির্বাচিত প্রতিনিধিদের মধ্যে বক্তব্য রাখেন- ডাকসু ভিপি সাদিক কায়েম, জাকসু ভিপি আবদুর রশিদ জিতু, চাকসু ভিপি ইব্রাহিম হোসেন রনি, রাকসু ভিপি মোস্তাকুর রহমান জাহিদ, জাকসুর এজিএস আয়েশা সিদ্দিকা মেঘলা এবং রাকসুর নির্বাহী সদস্য সুজন চন্দ্র। অন্যান্যদের মধ্যে আরও বক্তব্য রাখেন- ফ্যাসিবাদী আমলে গুম হওয়া ব্যারিস্টার মীর আহমেদ বিন কাশেম আরমান, জুলাই শহীদ ফয়সাল আহমেদ শান্তর মাতা কোহিনূর আক্তার, জুলাই যোদ্ধা তাহমিদ হুজায়ফা, জাগপা ছাত্রলীগের সভাপতি আবদুর রহমান ফারুকী, ছাত্র অধিকার পরিষদের সভাপতি বিন ইয়ামিন মোল্লা এবং খেলাফত ছাত্র মজলিসের কেন্দ্রীয় সভাপতি আবদুল আজিজ।",
    "url": "https://www.dhakapost.com/politics/407715",
    "date": "2025-11-07T21:50:06+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 538,
    "scraped_at": "2026-02-05T13:13:59.461143"
  },
  {
    "title": "নির্বাচন ঘিরে পতিত স্বৈরাচারের গুপ্ত হত্যার মিশনই আজকের ঘটনা",
    "body": "ঢাকা-৮ আসনের স্বতন্ত্র প্রার্থী ও ইনকিলাব মঞ্চের মুখপাত্র শরিফ ওসমান হাদী গুলিবিদ্ধ হওয়ার ঘটনায় ক্ষোভ প্রকাশ করেছেন জাতীয়তাবাদী ছাত্রদলের ঢাকা বিশ্ববিদ্যালয় শাখার যুগ্ম সাধারণ সম্পাদক এবং ঢাকা বিশ্ববিদ্যালয় কেন্দ্রীয় ছাত্র সংসদের (ডাকসু) ভিপি পদে প্রতিদ্বন্দ্বিতা করা আবিদুল ইসলাম খান। একই সঙ্গে এ ঘটনায় কঠোর বিচার দাবি করেছেন তিনি। শুক্রবার (১২ ডিসেম্বর) দুপুরে এক ফেসবুক পোস্টে তিনি এ কথা বলেন। তিনি লিখেছেন, নির্বাচনকে ঘিরে পতিত স্বৈরাচারের গুপ্ত হত্যার মিশনই আজকের ঘটনা। জুলাইয়ের সহযোদ্ধা ওসমান হাদী ভাইকে মহান আল্লাহ শেফা দান করুন। তিনি আরও লেখেন, এই ঘটনার মধ্য দিয়ে অনুধাবন হচ্ছে আমরা কেউই নিরাপদ নই। ইন্টেরিম! পতিত স্বৈরাচারের বিরুদ্ধে জিরো টলারেন্স নীতি অবলম্বন করুন। এর আগে দুপুর ২টা ৩৫ মিনিটে হাদিকে গুলিবিদ্ধ অবস্থায় ঢাকা মেডিকেল কলেজ (ঢামেক) হাসপাতালের জরুরি বিভাগে নিয়ে যাওয়া হয়। জুলাই ঐক্যের অন্যতম সংগঠক ইস্রাফিল ফরায়েজী জানিয়েছেন, রাজধানীর বিজয়নগরে নির্বাচনী প্রচারণাকালে তাকে গুলি করা হয়। প্রাথমিকভাবে জানা গেছে, কানের নিচে গুলিবিদ্ধ হয়েছেন তিনি।",
    "url": "https://www.dhakapost.com/politics/416122",
    "date": "2025-12-12T15:38:57+06:00",
    "author": "ঢাকা পোস্ট ডেস্ক",
    "category": "politics",
    "language": "bn",
    "token_count": 144,
    "scraped_at": "2026-02-05T13:14:02.071016"
  },
  {
    "title": "বিএনপির সঙ্গে সফররত আইআরআই প্রতিনিধি দলের বৈঠক",
    "body": "বাংলাদেশে সফররত ইন্টারন্যাশনাল রিপাবলিকান ইনস্টিটিউটের (আইআরআই) একটি প্রতিনিধি দল বিএনপির সঙ্গে বৈঠক করেছে। মঙ্গলবার (২১ অক্টোবর) দুপুর ১২টায় গুলশানে চেয়ারপারসনের রাজনৈতিক কার্যালয়ে এ বৈঠক অনুষ্ঠিত হয়। বৈঠকে বিএনপি মহাসচিব মির্জা ফখরুল ইসলাম আলমগীর দলের পক্ষে নেতৃত্ব দেন। এছাড়া বিএনপি প্রতিনিধি দলে উপস্থিত ছিলেন দলের স্থায়ী কমিটির সদস্য ড. আব্দুল মঈন খান, সালাহউদ্দিন আহমদ, বিএনপি চেয়ারপারসনের উপদেষ্টা কাউন্সিল সদস্য ইসমাইল জবিউল্লাহ, সাংগঠনিক সম্পাদক শামা ওবায়েদ, বিএনপি ভারপ্রাপ্ত চেয়ারম্যানের উপদেষ্টা মাহাদী আমিন এবং সহ-আন্তর্জাতিক বিষয়ক সম্পাদক রাশেদুল হক। অন্যদিকে, আইআরআই প্রতিনিধি দলের নেতৃত্ব দেন আইআরআই বোর্ড সদস্য ক্রিস্টোফার ফাসনার এবং সেন্টার ফর এ নিউ আমেরিকান সিকিউরিটির (সিএনএএস) ইন্দো-প্যাসিফিক সিকিউরিটি প্রোগ্রামের সিনিয়র ফেলো লিসা কার্টিস। আইআরআই প্রতিনিধি দলে আরও উপস্থিত ছিলেন কারিগরি বিশেষজ্ঞ জেসিকা কিগান, আবাসিক প্রোগ্রাম ডিরেক্টর স্টিভ সিমা, প্রোগ্রাম ডিরেক্টর (এনডিআই) জেমি স্পাইকারম্যান, প্রচারণা ও পরামর্শদাতা জন ফ্লুহার্টি, পরামর্শদাতা ডারিন বিয়েলেকি, প্রোগ্রাম পরামর্শদাতা অমিতাভ ঘোষ এবং পরামর্শদাতা সাইদা মুশরেফা জাহান। বৈঠকে দ্বিপক্ষীয় সম্পর্ক, বাংলাদেশের রাজনৈতিক প্রক্রিয়া এবং আসন্ন নির্বাচনী পরিস্থিতি নিয়ে আলোচনা হয় বলে জানা গেছে।",
    "url": "https://www.dhakapost.com/politics/403611",
    "date": "2025-10-21T13:11:43+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 155,
    "scraped_at": "2026-02-05T13:14:03.661668"
  },
  {
    "title": "সকালে খালি পেটে ফল খাওয়া কি ক্ষতিকর?",
    "body": "ফল খাওয়ার সঠিক সময় কোনটি, তা নিয়ে নানা মত-দ্বিমত আছেই। কেউ কেউ জোর দিয়ে বলেন যে সকালে প্রথমে ফল খাওয়া সুস্বাস্থ্যের চাবিকাঠি, আবার কেউ কেউ সতর্ক করে দেন যে এই অভ্যাস অ্যাসিডিটি, পেট ফাঁপা বা হজমকে ধীর করে দেয়ার মতো সমস্যা তৈরি করতে পারে। এতে অবাক হওয়ার কিছু নেই যে আমাদের বেশিরভাগেরই কোন নিয়ম অনুসরণ করা উচিত তা সম্পর্কে কোনো ধারণা নেই। ফল পানি, ভিটামিন, ফাইবার এবং অ্যান্টিঅক্সিডেন্টে ভরপুর। ফলের পুষ্টিমান নিয়ে কোনো সমস্যা নেই, সমস্যা হলো, ফল দিনের একেক বেলায় হজমে একেক রকমের প্রভাব ফেলতে পারে। যদিও অনেকে বিশ্বাস করেন যে সকালে সাবধানতার সঙ্গে ফল খাওয়া উচিত, কিছু বিশেষজ্ঞ ভিন্নভাবে চিন্তা করেন। বিশেষজ্ঞদের মতে, আপনি খালি পেটে বা খাবারের পরে ফল খেতে পারেন। ফল সব সময়েই স্বাস্থ্যকর। ফল দ্রুত হজম হয়, এটি প্রাকৃতিকভাবে হাইড্রেট করে এবং পেটের ওপর চাপ না ফেলে শক্তি প্রদান করে। অনেকের কাছে, সকালে ফল খেলে তা শরীরকে আরও সতেজ করে তোলে, বিশেষ করে যখন শরীর সারা রাতের না খাওয়া থেকে বেরিয়ে আসে। বিশেষজ্ঞের মতে, যদি আপনি এমন কেউ হন যিনি খালি পেটে ফল খাওয়ার পরে হালকা, উদ্যমী এবং আরামদায়ক বোধ করেন, তাহলে বিরত থাকার কোনো কারণ নেই। যদিও কেউ কেউ খালি পেটে ফল সহজেই হজম করতে পারে, তবে অনেকে আবার অস্বস্তি বোধ করতে পারে। খালি পেটে ফল খাওয়া আসলে ভুল নয়, তবে হজমের ক্ষেত্রে সময় গুরুত্বপূর্ণ। আরও গুরুত্বপূর্ণ বিষয় হলো, কিছু ফল, বিশেষ করে সাইট্রাস জাতের ফল এড়ানো উচিত। বিশেষ করে যারা ঠান্ডা বা তীব্র অ্যাসিডিটিতে ভুগছেন তাদের খালি পেটে সাইট্রাস ফল এড়িয়ে চলা উচিত। কমলা, আনারস ইত্যাদি সাইট্রাস ফল এবং পেয়ারা এবং নাশপাতির মতো উচ্চ ফাইবারযুক্ত ফল খালি পেটে খেলে অ্যাসিডিটি এবং অস্বস্তি হতে পারে। সমস্যাটি সাধারণ ফলের সঙ্গে নয়, বরং ব্যক্তিগত সহনশীলতা এবং প্রাকৃতিকভাবে বেশি অ্যাসিডিক বা তন্তুযুক্ত নির্দিষ্ট ফলের সঙ্গে। কঠোর নিয়মের পরিবর্তে, আপনার শরীরের জন্য কী সঠিক মনে হয় তার ওপর মনোযোগ দিন। যদি কেবল ফল খেলে তা আপনাকে ক্ষুধার্ত করে তোলে, তাহলে বাদাম, বীজ বা দইয়ের সাথে মিশিয়ে নিন। ভারী নাস্তা পছন্দ করেন? খাবারের মধ্যে ফল খান। পুষ্টিবিদরা একমত, ফল যেকোনো সময় কাজ করে, যতক্ষণ না আপনি ধারাবাহিক থাকেন।",
    "url": "https://www.dhakapost.com/lifestyle/415460",
    "date": "2025-12-09T20:09:32+06:00",
    "author": "লাইফস্টাইল ডেস্ক",
    "category": "lifestyle",
    "language": "bn",
    "token_count": 329,
    "scraped_at": "2026-02-05T13:14:05.262981"
  },
  {
    "title": "বিদেশের মাটিতে মুখোমুখি অবস্থান তৈরি হয়েছে : রাশেদ খান",
    "body": "অন্তর্বর্তী সরকারের প্রধান উপদেষ্টা ড. মুহাম্মদ ইউনূসের জাতিসংঘ সফরে রাজনৈতিক দলের প্রতিনিধিদের সঙ্গে নেওয়ার বিষয়ে প্রশ্ন তুলেছেন গণঅধিকার পরিষদের সাধারণ সম্পাদক রাশেদ খান। সোমবার (২২ সেপ্টেম্বর) সামাজিক যোগাযোগমাধ্যম ফেসবুকে দেওয়া এক পোস্টে তিনি এসব কথা বলেন। রাশেদ খান ব‌লেন, উপদেষ্টারা প্রোটেকশনের জন্য রাজনৈতিক দলের প্রতিনিধিদের নিয়েছেন। স্বাভাবিকভাবেই সেখানে আওয়ামী লীগের নেতাকর্মীরা বিক্ষোভ করবে। হয়তো গালিগালাজ বা অপদস্ত করার মতো ঘটনাও ঘটতে পারে। গণঅধিকার পরিষদের এই নেতা বলেন, ইতোমধ্যে বিএনপি-জামায়াতের নেতাকর্মীরা ব্যানার নিয়ে নেমেছে। একইসঙ্গে আওয়ামী লীগও সেখানে রয়েছে। ফলে বিদেশের মাটিতে মুখোমুখি অবস্থান তৈরি হয়েছে। যদি রাজনৈতিক প্রতিনিধিরা না যেতেন, তাহলে কি বিএনপি-জামায়াতের নেতাকর্মীরা আসতেন? তারা না এলে পরিণতি কী হতো? তিনি ব‌লেন, সরকারের উপদেষ্টারা যতই বড় কথা বলুন না কেন, রাজনৈতিক দলগুলোর সমর্থন ও সহযোগিতা ছাড়া তারা টিকে নেই। বরং বৈষম্য দূর করতে এসে এই উপদেষ্টা পরিষদ আরও বৈষম্য তৈরি করেছে।",
    "url": "https://www.dhakapost.com/politics/396700",
    "date": "2025-09-22T12:04:39+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 132,
    "scraped_at": "2026-02-05T13:14:09.925529"
  },
  {
    "title": "‘ধুরন্ধর’ নিয়ে কটাক্ষের জবাব দিলেন পরিচালক সঞ্জয়",
    "body": "বলিউডে আপাতত চর্চার কেন্দ্রবিন্দুতে রয়েছে সদ্য মুক্তি পাওয়া ছবি 'ধুরন্ধর'। ছবির সাফল্য ও বিতর্ক দুই-ই চলছে সমান তালে। অনেক তারকা এই ছবি নিয়ে নিজেদের মতামত জানিয়েছেন, সেই তালিকায় রয়েছেন খ্যাতিমান পরিচালক সঞ্জয় গুপ্তও। 'কাঁটে' ও 'শুটআউট অ্যাট লোখন্ডওয়ালা'-এর মতো হিট ছবির এই নির্মাতার মন্তব্য ঘিরেই নতুন করে সমালোচনা শুরু হয়েছে। সম্প্রতি 'ধুরন্ধর' দেখার পর নিজের অনুভূতি প্রকাশ করেন সঞ্জয় গুপ্ত। ছবিটির ভূয়সী প্রশংসা করলেও তিনি পরোক্ষভাবে একটি কটাক্ষ ছুঁড়ে দেন। ছবিটি দেখে তিনি যে দারুণ উপভোগ করেছেন, সে কথা স্বীকার করে নিয়েও সঞ্জয় তার পোস্টে লেখেন, ‘এই ছবি পুরোপুরি ‘ওয়ান ম্যান শো’। তিনি হলেন আদিত্য ধর। তবে আমি ওই প্রোপাগান্ডা নিয়ে একটুও আগ্রহী নই। ছবির গান ভালো লেগেছে। সকলকে শুভেচ্ছা।’ সঞ্জয়ের এই মন্তব্যের পরই সোশ্যাল মিডিয়ায় তার দিকে কড়া সমালোচনা ধেয়ে আসে। অনেক নেটিজেন তাকে উদ্দেশ্য করে নানা আপত্তিকর মন্তব্যও করেন। অবশ্য, ছবির পরিচালক তার পোস্টের নিচে সঞ্জয় গুপ্তকে ধন্যবাদ জানান। তবে সেখানেই নেটিজেনরা একের পর এক মন্তব্য লিখতে থাকেন সঞ্জয়কে উদ্দেশ্য করে। এই সমালোচনায় মোটেই বিচলিত নন সঞ্জয় গুপ্ত। তিনি জবাব দিয়েছেন সমালোচকদের। সঞ্জয় বলেন, ‘একদল মূর্খ আমাকে গালাগাল করছে এই মন্তব্যের জন্য। বিষয়টি খুবই অদ্ভুত লাগছে। আমি আসলে বলতে চেয়েছিলাম, এই ছবিতে বিশেষ কোনো ‘প্রোপাগান্ডা’ নেই। অথচ তারা আমাকে ভুল বুঝে গালি দিচ্ছে।’",
    "url": "https://www.dhakapost.com/entertainment/bollywood/416697",
    "date": "2025-12-14T22:18:12+06:00",
    "author": "বিনোদন ডেস্ক",
    "category": "entertainment",
    "language": "bn",
    "token_count": 195,
    "scraped_at": "2026-02-05T13:14:11.649063"
  },
  {
    "title": "সিসিইউতে সর্বোচ্চ ব্যবস্থায় খালেদা জিয়ার চিকিৎসা চলছে : ডা. জাহিদ",
    "body": "এভারকেয়ার হাসপাতালে ক্রিটিক্যাল কেয়ার ইউনিটে (সিসিইউ) সর্বোচ্চ ব্যবস্থায় খালেদা জিয়ার চিকিৎসা চলছে বলে জানিয়েছেন অধ্যাপক ডা. এজেডএম জাহিদ হোসেন। বুধবার রাতে রাজধানীর এভারকেয়ার হাসপাতালের বাইরে সাংবাদিকদের কাছে বিএনপি চেয়ারপারসনের সর্বশেষ শারীরিক অবস্থা জানাতে গিয়ে এ কথা জানান তার ব্যক্তিগত চিকিৎসক জাহিদ হোসেন। তিনি বলেন, কোনো গুজব ছড়িয়ে মানুষের মধ্যে বিভ্রান্তি সৃষ্টি করবেন না। ম্যাডাম আইসিইউতে চিকিৎসাধীন আছেন এবং চিকিৎসা ব্যবস্থার সর্বোচ্চ পর্যায়ে একজন সংকটাপন্ন মানুষের জন্য যেটি প্রয়োজন, সেই চিকিৎসার মধ্যে উনি আছেন। এক প্রশ্নের জবাবে অধ্যাপক জাহিদ বলেন, দেশের মানুষের উৎকণ্ঠা আছে, দেশের মানুষের তার প্রতি শ্রদ্ধাবোধ আছে, ভালোবাসা আছে এবং সত্যিকার অর্থে দেশের মানুষ দেশনেত্রী বেগম খালেদা জিয়ার স্বাস্থ্যের সর্বশেষ অবস্থা জানতে চায়। সেজন্য আমরা আপনাদের সামনে এসছি। কিন্তু মনে রাখতে হবে, সবার শেষে উনি একজন রোগী। উনার নিজস্ব কিছু এথিক্যাল রাইটসের প্রিভিলেজ আছে। ইচ্ছা করলেই আমি চিকিৎসক হিসেবে সবকিছু আপনাদের কাছে প্রকাশ্যে বলে দিতে পারি না, এটি মেডিকেল সায়েন্সে কোনো অবস্থায় পারমিট করে না। জাহিদ বলেন, আপনাদের আশ্বস্ত করতে চাই উনাকে যে চিকিৎসা দেওয়া হচ্ছে, সেই চিকিৎসা উনি আগের মতো মেডিকেল সায়েন্সের ভাষায় যদি বলি— শি ক্যান কন্টিনিউ অর ম্যানটেনিং হার ট্রিটমেন্ট। ডাক্তাররা যে চিকিৎসা দিচ্ছেন, সেটি উনি গ্রহণ করতে পারছেন এবং সেটি উনি নিয়ে সত্যিকার অর্থে রেসপন্স করছেন। গত ২৩ নভেম্বর এভারকেয়ার হাসপাতালে ভর্তি হন খালেদা জিয়া। অধ্যাপক শাহাবুদ্দিন তালুকদারের নেতৃত্বে দেশি-বিদেশি চিকিৎসকদের নিয়ে একটি মেডিকেল বোর্ড বিএনপি চেয়ারপারসনকে নিবিড় পর্যবেক্ষণে চিকিৎসা দিচ্ছেন। তার সুচিকিৎসা নিশ্চিত করতে বোর্ডে দেশের বাইরের যুক্তরাজ্য, যুক্তরাষ্ট্র, অস্ট্রেলিয়ার বিশেষজ্ঞ চিকিৎসকরা ভার্চ্যুয়ালি যুক্ত থাকছেন। চীন ও ব্রিটেন থেকে বিশেষজ্ঞ চিকিৎসকরাও ঢাকায় এসে বিএনপি চেয়ারপারসনকে দেখেছেন। লন্ডন থেকে বিএনপির ভারপ্রাপ্ত চেয়ারম্যান তারেক রহমানের সহধর্মিণী জুবাইদা রহমানও ঢাকায় এসে খালেদা জিয়ার চিকিৎসা তদারকি করছেন। ডা. জাহিদ বলেন, দেশ-বিদেশের চিকিৎসকদের পরামর্শক্রমে উনার চিকিৎসা অব্যাহত রয়েছে এবং আমরা খুবই আশাবাদী। মেডিকেল বোর্ডের সব সদস্যও আশাবাদী যে উনার সুচিকিৎসা নিশ্চিত করা যাবে। বিএনপির এই নেতা আরও বলেন, পরবর্তী সময়ে হয়তো উনাকে যেকোনো সময় প্রয়োজনে দেশের বাইরে নিয়ে যাওয়া হতে পারে। এখনো এই জিনিসটি আপনাদের মাধ্যমে বলার সময় আসেনি। আল্লাহ রাব্বুল আলামিন কী ধরনের ব্যবস্থা উনার জন্য রেখেছেন, সেটি আমাদের ধরাছোঁয়ার মধ্যে পড়ে না। কাজেই মহান আল্লাহ রাব্বুল আলামিনের রহমত এবং মানুষের দোয়া, চিকিৎসার সঙ্গে সম্পৃক্ত চিকিৎসক-নার্সসহ সব পর্যায়ের মানুষের অব্যাহত প্রচেষ্টায় উনার চিকিৎসা চলছে। সবাই উনার সুস্থতার জন্য দোয়া করবেন।",
    "url": "https://www.dhakapost.com/politics/415786",
    "date": "2025-12-10T22:46:44+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 353,
    "scraped_at": "2026-02-05T13:14:13.245156"
  },
  {
    "title": "গণভোটের রূপরেখা দ্রুত চায় এনসিপি : নাসীরুদ্দীন পাটওয়ারী",
    "body": "জাতীয় নাগরিক পার্টির (এনসিপি) মুখ্য সমন্বয়ক নাসীরুদ্দীন পাটওয়ারী বলেছেন, আসন্ন নির্বাচনে এনসিপি পুরোপুরি সহযোগিতা করতে প্রস্তুত। তবে নির্বাচনের গুরুত্বপূর্ণ বিষয়গুলো, বিশেষ করে গণভোটের রূপরেখা নির্বাচন কমিশনকে (ইসি) দ্রুত প্রকাশ করতে হবে। তিনি ইসির স্বতন্ত্রতা, নারী ভোটারদের নিরাপত্তা এবং প্রবাসী ভোটারদের অংশগ্রহণ নিশ্চিত করার ওপর জোর দেন। বুধবার (১৯ নভেম্বর) নির্বাচন কমিশনের সংলাপে অংশগ্রহণ করে এসব কথা বলেন এনসিপির মুখ্য সমন্বয়ক। আসন্ন নির্বাচনে গণভোট পরিচালনার বিষয়টি একটি বড় বিষয় হিসেবে তুলে ধরেন নাসীরুদ্দীন পাটওয়ারী। তিনি বলেন, গণভোট কীভাবে পরিচালিত হবে, এটি কবে বাস্তবায়ন করা হবে এবং সবচেয়ে গুরুত্বপূর্ণ– প্রতারণা প্রতিরোধের জন্য কোনো সুনির্দিষ্ট নীতিমালা নেওয়া হয়েছে কি না নির্বাচন কমিশনকে দ্রুত এগুলো প্রকাশ করতে হবে। তিনি জানান, কমিশনের নির্দেশনা অনুযায়ী এনসিপি প্রস্তুতি নেবে এবং প্রয়োজনে সব সহযোগিতা দেবে। নির্বাচন কমিশনের (ইসি) স্বতন্ত্রতা অক্ষুণ্ণ রাখার ওপর গুরুত্বারোপ করে এনসিপির মুখ্য সমন্বয়ক বলেন, যদি কমিশন সব রাজনৈতিক দল থেকে সম্পূর্ণ স্বাধীন থাকে, তাহলে এনসিপি ১০০ শতাংশ সহযোগিতা প্রদান করবে। আমরা অন্যান্য সহযোগী দলকেও কো-অপারেশন মোডে আসার আহ্বান জানাচ্ছি। নারী ভোটারদের জন্য বিশেষ মনিটরিং সেল নারী ভোটারদের অংশগ্রহণ নিশ্চিত করতে এবং তাদের নিরাপত্তা দিতে একটি মনিটরিং সেল গঠনের প্রস্তাব দেন নাসীরুদ্দীন পাটওয়ারী। তিনি উদ্বেগ প্রকাশ করে বলেন, ইলেকশনের সময় নারীরা সাইবার হ্যারাসমেন্টের শিকার হতে পারেন, তাই বিশেষ নিরাপত্তা ব্যবস্থা প্রয়োজন। তরুণ ভোটারদের নির্বাচনে উৎসাহিত করতে আইনশৃঙ্খলা বাহিনীকে সক্রিয় করার পরামর্শ দেন এনসিপির মুখ্য সমন্বয়ক। তিনি মনে করেন, এতে নির্বাচনী প্রক্রিয়ার গণতান্ত্রিক সম্মান বজায় থাকবে এবং তরুণরা ভুল পথে চালিত হবে না, যা দেশের জন্য ইতিবাচক হবে। প্রবাসী ভোটারদের অংশগ্রহণ প্রক্রিয়া নিয়ে উদ্বেগ প্রকাশ করে নাসীরুদ্দীন পাটওয়ারী বলেন, তাদের জন্য সময় সীমিত। যদি প্রক্রিয়া আগে থেকে চালু করা হয়, তাহলে অংশগ্রহণ বাড়বে, যা ভোটার সংখ্যা ও নির্বাচনের গ্রহণযোগ্যতা বৃদ্ধি করবে। তিনি নির্বাচনের প্রতীক ও প্রার্থীর স্বতন্ত্র পরিচয় নিশ্চিত করার গুরুত্বে জোর দেন। তার মতে, প্রতীক একজন প্রার্থীর পরিচয়, যা ভোটারদের জন্য স্বচ্ছতা নিশ্চিত করে। যোগাযোগ ব্যবস্থার বিষয়ে নাসীরুদ্দীন পাটওয়ারী প্রস্তাব করেন, প্রতিটি রাজনৈতিক দলের জন্য একজন অফিসার ট্যাগ করা হলে দলের উদ্বেগ ও কনসার্ন সহজভাবে জানানো সম্ভব হবে। নতুন ভোটারদের (১৮ বছর পূর্ণ হওয়া) বিষয়ে সন্তোষ প্রকাশ করে তিনি জানান, নির্বাচনের দিন যাদের বয়স ১৮ হবে, তাদের ভোটারের মধ্যে অন্তর্ভুক্ত করার ব্যবস্থা ইতোমধ্যে নেওয়া হয়েছে। এনসিপির মুখ্য সমন্বয়ক বলেন, দীর্ঘ সময় পরে বাংলাদেশে একটি সুযোগ এসেছে, যেখানে প্রার্থীরা নিজস্ব প্রতীকে ভোটে অংশগ্রহণ করে তাদের পরিচয় প্রদর্শন করতে পারবে। তিনি সবাইকে ধন্যবাদ জানিয়ে ইসির নির্দেশনা অনুযায়ী কাজ করার এবং নির্বাচনের সুষ্ঠু ও গ্রহণযোগ্যতা নিশ্চিত করতে সব সহযোগিতা দেওয়ার অঙ্গীকার পুনর্ব্যক্ত করেন।",
    "url": "https://www.dhakapost.com/politics/410709",
    "date": "2025-11-19T14:31:32+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 385,
    "scraped_at": "2026-02-05T13:14:14.894597"
  },
  {
    "title": "বিএনপি নেতা পিন্টুকে ‘পরিকল্পিতভাবে হত্যা’ করা হয়েছে, দাবি স্ত্রীর",
    "body": "বিএনপির সহ সাংগঠনিক সম্পাদক নাসির উদ্দিন আহাম্মেদ পিন্টুর মৃত্যুকে ‘পরিকল্পিত ভাবে হত্যা’ করা হয়েছে বলে দাবি করেছেন তার সহধর্মিণী সাবেক মহিলা কাউন্সিলর নাসিমা আক্তার কল্পনা। রোববার (৭ ডিসেম্বর) জাতীয় প্রেসক্লাবে শহীদ পিন্টু স্মৃতি সংসদ আয়োজিত প্রতিবাদ সভায় তিনি এ অভিযোগ করেন। এ ছাড়া পিলখানা হত্যাকাণ্ড ও ৫৭ সেনা কর্মকর্তার নির্মম হত্যার মামলায় স্বাধীন তদন্ত কমিশনের প্রতিবেদনে সংশ্লিষ্ট পুলিশ কর্মকর্তাদের নাম প্রকাশের পর তিনি আইজিপি বাহারুল আলমকে অবিলম্বে অপসারণ ও দৃষ্টান্তমূলক শাস্তির দাবি জানান। নাসিমা আক্তার কল্পনা বলেন, আমি বহুবার বলেছি– আমার স্বামীকে হত্যা করা হয়েছে। স্বাধীন তদন্ত কমিশন এখন প্রমাণ করেছে যে এটি ছিল পরিকল্পিত হত্যাকাণ্ড। হাইকোর্টের চিকিৎসার নির্দেশ অমান্য করে তাকে রাজশাহী কারাগারে পাঠানো হয়। রিমান্ড ও নির্যাতনের কারণে তার চোখ নষ্ট হয়ে যায়। থেরাপির জন্য আদালতের আদেশ থাকলেও তা পালন করা হয়নি। তিনি অভিযোগ করে বলেন, তার পরিবারের ব্যবসা-বাণিজ্য বন্ধ করে দেওয়া হয়, এমনকি সন্তানের পড়াশোনার টাকাও এনবিআর থেকে তুলে নেওয়া হয়। পিন্টুর স্ত্রী বলেন, আওয়ামী লীগ সমর্থিত স্থানীয় নেতাকর্মীরা পিন্টুর জনপ্রিয়তায় আতঙ্কিত হয়ে তাকে প্রতিদিন ‘আটকে রাখার’ নির্দেশ দিত। একদিনের জন্যও তাকে কারাগার থেকে বের হতে দেওয়া হয়নি।শহীদ পিন্টু স্মৃতি সংসদের সভাপতি রফিক আহমেদ ডলার বলেন, স্বাধীন তদন্ত কমিশনের রিপোর্টে প্রমাণিত হয়েছে যে তৎকালীন সিআইডির কর্মকর্তারা, বিশেষ করে আব্দুল কাহহার আকন্দ, নূর মোহাম্মদ এবং বর্তমান আইজিপি বাহারুল আলম পিলখানা হত্যাকাণ্ড ও পিন্টুর অন্যায় গ্রেপ্তারে ভূমিকা রেখেছিলেন। অ্যাডভোকেট সোহাগের সঞ্চালনায় এসময় উপস্থিত ছিলেন– শহীদ পিন্টু স্মৃতি সংসদের সেক্রেটারি আলমগীর কবির সেলিম, সাবেক কাউন্সিলার বিএনপি নেতা মোহন, ঢাকা মহানগর দক্ষিণ যুবদলের আহ্বায়ক এনামুল হক এনাম প্রমুখ।",
    "url": "https://www.dhakapost.com/politics/414887",
    "date": "2025-12-07T14:54:04+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 237,
    "scraped_at": "2026-02-05T13:14:16.505970"
  },
  {
    "title": "নিউইয়র্কে আখতারের ওপর ডিম নিক্ষেপ, হামলাকারী আটক",
    "body": "জাতিসংঘের সাধারণ অধিবেশনে প্রধান উপদেষ্টা ড. ‍মুহাম্মদ ইউনূসের সফরসঙ্গী হিসেবে যাওয়া জাতীয় নাগরিক পার্টির (এনসিপি) সদস্য সচিব আখতার হোসেনের ওপর ডিম নিক্ষেপ করেছেন আওয়ামী লীগের কর্মী ও সমর্থকরা। সোমবার (২২ সেপ্টেম্বর) স্থানীয় সময় বিকেল ৫টার দিকে নিউইয়র্কের জন এফ কেনেডি আন্তর্জাতিক বিমানবন্দর থেকে বের হওয়ার সময় হামলার শিকার হন আখতার। এ ঘটনার প্রায় ৬ ঘণ্টা পর মিজানুর রহমান চৌধুরী নামের এক আওয়ামী লীগ কর্মীকে পুলিশ আটক করেছে। স্থানীয় সময় সোমবার রাতে জ্যাকসন হাইটস এলাকা থেকে তাকে হেফাজতে নেয় নিউইয়র্ক পুলিশ। জানা গেছে, এ ঘটনায় আরও বেশ কয়েকজনকে পুলিশ খুঁজছে। তাদের বাড়িতেও তল্লাশি চালানো হয়েছে। স্থানীয় সময় সোমবার বিকেল ৩টা ১০ মিনিটে প্রধান উপদেষ্টাসহ প্রতিনিধি দলের সদস্যদের বহনকারী ফ্লাইটটি জন এফ কেনেডি আন্তর্জাতিক বিমানবন্দরের অবতরণ করে। এসময় টার্মিনালের বাইরে যুক্তরাষ্ট্র আওয়ামী লীগের নেতাকর্মী বিক্ষোভ প্রদর্শনসহ বিভিন্ন স্লোগান দেন। প্রধান উপদেষ্টার সফরসঙ্গীরা টার্মিনাল থেকে বর হয়ে গাড়িতে ওঠার সময় আওয়ামী লীগের কর্মীরা আখতার হোসেনকে লক্ষ্য করে ডিম ছোড়েন। ঘটনাস্থলের একটি ভিডিওতে দেখা যায়, পিঠে ভাঙা ডিম নিয়ে হাঁটছেন আখতার। এসময় কালো টুপি ও কালো শার্ট পরা একজন ডিম দেখিয়ে সেটি আখতারকে লক্ষ্য করে ছুড়ে মারেন। সেটি তার পিঠে গিয়ে পড়ে। সেসময় পাশ থেকে ‘জয় বাংলা’ স্লোগান দিতে শোনা যায়। ঘটনার সময় নেভি ব্লু জার্সি ও কালো রঙের সোয়েটার পরা দুই ব্যক্তি আখতারকে সরিয়ে নিয়ে দ্রুত সামনের দিকে হেঁটে যান।",
    "url": "https://www.dhakapost.com/politics/396968",
    "date": "2025-09-23T12:48:45+06:00",
    "author": "ঢাকা পোস্ট ডেস্ক",
    "category": "politics",
    "language": "bn",
    "token_count": 207,
    "scraped_at": "2026-02-05T13:14:22.241188"
  },
  {
    "title": "ঢাকা-৯ আসনে এনসিপির মনোনয়ন ফরম কিনলেন তাসনিম জারা",
    "body": "জাতীয় নাগরিক পার্টি (এনসিপি) থেকে ঢাকা-৯ আসনে নির্বাচন করতে মনোনয়ন ফরম কিনেছেন দলটির সিনিয়র যুগ্ম সদস্য সচিব ডা. তাসনিম জারা। সোমবার (১০ নভেম্বর) রাত ১০টার দিকে রাজধানীর বাংলামোটরে দলটির অস্থায়ী প্রধান কার্যালয় থেকে মনোনয়ন ফরম সংগ্রহ করেন তিনি। ঢাকা-৯ আসন ঢাকা দক্ষিণ সিটি কর্পোরেশনের (ডিএসসিসি) ১, ২, ৩, ৪, ৫, ৬, ৭, ৭১, ৭২, ৭৩, ৭৪ ও ৭৫ নম্বর ওয়ার্ড তথা সবুজবাগ, খিলগাঁও, মুগদা ও মান্ডা থানা নিয়ে গঠিত। আসনটিতে বিএনপি এখনো কাউকে মনোনয়ন দেয়নি। এই আসনে বাংলাদেশ জামায়াতে ইসলামীর মনোনীত প্রার্থী কবির আহমদ।",
    "url": "https://www.dhakapost.com/politics/408512",
    "date": "2025-11-11T08:37:38+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 84,
    "scraped_at": "2026-02-05T13:14:23.853051"
  },
  {
    "title": "ওসমান হাদি বাংলাদেশের অস্তিত্ব, তাকে ভারতপন্থিরা হত্যা করতে চায়",
    "body": "জুলাই যোদ্ধা ওসমান হাদিকে ভারতীয় প্রক্সি কর্তৃক টার্গেট কিলিং ও নির্বাচন বানচালের ষড়যন্ত্রের প্রতিবাদে বিক্ষোভ মিছিল ও সমাবেশ করেছে চব্বিশের গণ-অভ্যুত্থানের ঐক্যবদ্ধ মোর্চা জুলাই ঐক্য। শনিবার (১৩ ডিসেম্বর) বিকেলে রাজধানীর শাহবাগ থেকে মিছিল শুরু করে কারওয়ান বাজার সার্ক ফোয়ারের সামনে এসে সমাবেশের মাধ্যমে শেষ হয়। সমাবেশে জুলাই ঐক্যের সংগঠক ও ডাকসুর সাহিত্য ও সাংস্কৃতিক বিষয়ক সম্পাদক মোসাদ্দেক আলী ইবনে মোহাম্মদ বলেন, ওসমান হাদি বাংলাদেশের অস্তিত্ব, তাকে ভারতপন্থিরা হত্যা করতে চায়। ইন্টারিম সরকারকে অনেকবার সতর্ক করেছিলাম। কিন্তু এই সরকার কোনো ব্যবস্থা নেয়নি। আমাদের ডাকসুর সমাজ সেবা সম্পাদক এবি জুবায়েরকে হত্যার হুমকি দেওয়া হচ্ছে, সাদিক কায়েম, হাসনাত আব্দুল্লাহসহ জুলাইয়ের সম্মুখ সারির নেতাদের হত্যার হুমকি দেওয়া হচ্ছে। কিন্তু অন্তর্বর্তী সরকার কোনো ব্যবস্থা নিচ্ছেন না। দিল্লির মিডিয়া ভেঙে দিতে হবে। ভারতের রাজধানী দুইটা, একটা দিল্লি অন্যটা কারওয়ান বাজার। এই কারওয়ান বাজারের কয়েকটি মিডিয়া নিয়ন্ত্রণ করে দিল্লির মিডিয়া। তিনি বলেন, খুনিদের জামিন দিতে সহযোগিতা করছে বিএনপি-জামায়াতের আইনজীবীরা। যারা লীগকে পুনর্বাসন করতে চায় তাদের সতর্ক করে দিচ্ছি। আওয়ামী লীগের বয়ানকে প্রতিষ্ঠা করার চেষ্টা করে হলে দিল্লির মিডিয়াগুলো ঘুরিয়ে দেওয়া হবে। জুলাই ঐক্যের সংগঠক ডাকসুর সমাজ সেবা সম্পাদক এবি জুবায়ের বলেন, গণ-অভ্যুত্থানের পরপরই আমরা প্রশাসনে থাকা আওয়ামী লীগের দোসরদের তালিকা প্রকাশ করেছিলাম; কিন্তু সরকার কোনো পদক্ষেপ নেয়নি। জুলাই যোদ্ধাদের কোনো প্রকার নিরাপত্তা তারা নিশ্চিত করতে পারেনি। বারবার হাদি ভাইকে হুমকি দেওয়া হলেও সেগুলো নিয়ে প্রশাসন নীরব ছিল। এখনও সাজিক মাধ্যমে তারা হাদি ভাইয়ের ওপরে হামলার ঘটনায় উল্লাস করছে। যারা নির্বাচন পরিচালনার সময় দায়িত্বে থাকবে তাো সবাই গণহত্যার সঙ্গে জড়িত। তিনি বলেন, স্বরাষ্ট্র উপদেষ্টাকে যখন অবৈধ অস্ত্রের বিষয়ে সাংবাদিকরা প্রশ্ন করে তখন তিনি পেঁয়াজের দাম কেন বাড়লো সেটা জানতে চায়। বিদেশে থেকে আলুর আসছে এই সত্য দেয়। গুলির ঘটনার পর থেকে জুলাই ঐক্যের দুজন সংগঠক ইসরাফিল ফরাজী এবং মিনহাজ পুলিশের সঙ্গে কাজ করেছেন। প্রশাসন নিজ থেকে কোনো পদক্ষেপ নেয়নি। প্রশাসনেক আমরা খুনির তথ্য দিয়েছ। খুনিকে এখন পর্যন্ত গ্রেফতার করা হয়নি। এই সরকার কোনো প্রকার আন্তরিকতা দেখায়নি। আইন মন্ত্রণালয়ে বসে আছে এক মোরাল। প্রতিদিন লীগের খুনিদের জামিন করানো হচ্ছে। তারা বের হয়ে জুলাই যোদ্ধাদের হত্যার মিশনে নামছে। জুলাই ঐক্যের সংগঠক ডাকসুর স্বাস্থ্য বিষয়ক সম্পাদক আব্দুল্লাহ আল মিনহাজ বলেন, আমরা হাদি ভাইয়ের ওপর হামলা হওয়ার পর থেকে প্রশাসনকে সহযোগিতা করছি। কিন্তু এই প্রশাসন আমাদের এখন পর্যন্ত কোনো তথ্য আমাদের দিতে পারেনি। আমরা আর বসে থাকবো না, জুলাইকে রক্ষা করার জন্য লাখো হাদি আজ রাজপথে। গুলি করে আমাদের মুখ বন্ধ করানো যাবে না। ভারতীয় কোনো ষড়যন্ত্র আমরা আর মানবো না। যেখানেই দিল্লির দোসরেদের দেখা মিলবে সেখানেই প্রতিরোধ করা হবে। সমাবেশ শেষে জুলাই ঐক্যের সংগঠক ইসরাফিল ফরাজী বলেন, শরিফ ওসমান বিন হাদি আমাদের অস্তিত্ব, আমাদের জুলাইয়ের চিহ্ন, স্বৈরাচারের দোসরা তাকে হত্যা করতে চায়। সরকার জুলাই যোদ্ধাদের নিরাপত্তা না দিয়ে আরও মৃত্যুর দিকে ঠেলে দিচ্ছে। গণমাধ্যমের টকশোতে বসে হাদিকে হত্যাযোগ্য করা হয়েছে। বিডি নিউজ ফ্রেমিং করে হাদি ভাইকে হিজবুত তাহরীরের সঙ্গে জড়িয়েছে। আনিস আলমগীররা টকশোতে বসে জুলাই নিয়ে কটূক্তি করছে, আমরা সতর্ক করে দিচ্ছি। গণমাধ্যম তাদের দিয়ে আওয়ামী লীগের পুনর্বাসন করার চেষ্টা করলে আমরা দেখে নেব, কীভাবে তারা মিডিয়া চালায়। ভারতীয় মিডিয়া বাংলাদেশে বন্ধ করতে হবে। বাংলাদেশে কোনো ভারতপন্থি মিডিয়া চলতে দেওয়া হবে না। এ দেশে কেবল বাংলাদেশপন্থি মিডিয়া চলবে। লে. কর্নেল হাসিনুর রহমান বলেন, বিডিআর কমিশন পরিষ্কার বলেছে পিলখানা হত্যাকাণ্ডে ভারত সরাসরি জড়িত, অথচ ইন্টেরিম সরকার এখন পর্যন্ত আন্তর্জাতিক অঙ্গনে কোনো প্রকার অভিযোগ করেননি। এবং জড়িত সেনা কর্মকর্তাদের বিরুদ্ধে এখন পর্যন্ত কোনো পদক্ষেপ গ্রহণ করেননি। ব্রিগেডিয়ার জেনারেল জিয়া বলেন, হাদিকে হত্যাচেষ্টা করা মানে বাংলাদেশের জুলাই জনতার মুখকে হত্যা করার শামিল। জুলাই আন্দোলনের সবচেয়ে বড়ো পাওয়া হলো আধিপত্যবাদ বিরোধী নেতাদের পাওয়া। সুতরাং হাদিই বাংলাদেশ। লে. কর্নেল ফেরদৌস আজিজ বলেন, প্রধান উপদেষ্টা কে বলতে চাই আপনি আঠারো মাসে স্বরাষ্ট্র উপদেষ্টা, খোদাবক্স এবং আইজিপি এই তিনজন ভালো কোনো কাজ দেখাতে পারেনি, তারা ব্যর্থ হয়েছে। অবিলম্বে এই তিনজনকে বহিষ্কার করুন। দেশপ্রেমিক, যোগ্য, সৎ, সাহসী তিনজনকে নিয়োগ দিন। হাদির হত্যাকারীকে আইনের আওতায় আনতেই হবে।",
    "url": "https://www.dhakapost.com/politics/416398",
    "date": "2025-12-13T20:18:12+06:00",
    "author": "বিশ্ববিদ্যালয় প্রতিবেদক",
    "category": "politics",
    "language": "bn",
    "token_count": 597,
    "scraped_at": "2026-02-05T13:14:25.418965"
  },
  {
    "title": "আজ আসছে না এয়ার অ্যাম্বুলেন্স, খালেদা জিয়ার লন্ডন যাত্রা পেছাল",
    "body": "কারিগরি ত্রুটির কারণে শেষ মুহূর্তে আটকে গেল বিএনপি চেয়ারপারসন বেগম খালেদা জিয়ার চিকিৎসার জন্য লন্ডন যাত্রার প্রক্রিয়া। তাকে বহন করার জন্য কাতারের আমিরের পক্ষ থেকে বিশেষ যে এয়ার অ্যাম্বুলেন্সটি আজ (শুক্রবার) ঢাকায় আসার কথা ছিল, সেটি নির্ধারিত সময়ে আসছে না। এর ফলে খালেদা জিয়ার বিদেশে যাওয়ার বিষয়টি দুই দিন পিছিয়ে গেল। বিএনপি মহাসচিব মির্জা ফখরুল ইসলাম আলমগীর এই তথ্য নিশ্চিত করেছেন। তিনি জানান, সবকিছু ঠিক থাকলে বিশেষ এয়ার অ্যাম্বুলেন্সটি আগামীকাল (শনিবার) ঢাকায় পৌঁছাতে পারে। এরপর শরীর সাপোর্ট করলে রোববার ফ্লাই করতে পারেন খালেদা জিয়া। গতকাল বৃহস্পতিবার রাত থেকেই খালেদা জিয়ার লন্ডন যাত্রা নিয়ে রাজনৈতিক মহলে ব্যাপক আলোচনা চলছিল। সব প্রস্তুতি সম্পন্ন বলেও খবর পাওয়া যায়। কিন্তু শুক্রবার সকালে বিএনপি মহাসচিব গণমাধ্যমকে নিশ্চিত করেন যে, যাত্রার পরিকল্পনায় পরিবর্তন এসেছে। মির্জা ফখরুল ইসলাম আলমগীর বলেন, কারিগরি ত্রুটির কারণে বিশেষ এয়ার অ্যাম্বুলেন্সটি আজ আসছে না। আমরা আশা করছি, সব ঠিক থাকলে সেটা আগামীকাল শনিবার পৌঁছাতে পারে। তিনি আরও যোগ করেন, বিমান কখন ছাড়বে তা নির্ভর করছে খালেদা জিয়ার শারীরিক অবস্থার ওপর। মহাসচিব বলেন, ‘‘ম্যাডামের শরীর যদি যাত্রার উপযুক্ত থাকে এবং মেডিকেল বোর্ড যদি সিদ্ধান্ত দেয়, তাহলে ইনশাল্লাহ ৭ তারিখ (রোববার) ফ্লাই করবেন।’’ খালেদা জিয়াকে লন্ডন নেওয়ার প্রক্রিয়া পিছিয়ে গেলেও গতকাল রাতেই ঢাকার উদ্দেশে রওনা দিয়েছেন তার বড় ছেলে ও দলের ভারপ্রাপ্ত চেয়ারম্যান তারেক রহমানের স্ত্রী ডা. জুবাইদা রহমান। বিএনপির একটি সূত্র বলছে, ঢাকায় পৌঁছানোর পর সরাসরি এভার কেয়ার হাসপাতালে খালেদা জিয়াকে দেখতে যাবেন জুবাইদা। তারপর তার কিছু শারীরিক পরীক্ষা-নীরিক্ষা করা হবে। গতকাল খালেদা জিয়ার ব্যক্তিগত চিকিৎসক ডা. এ জেড এম জাহিদ হোসেন বলেছিলেন, মেডিকেল বোর্ডের সর্বসম্মত সিদ্ধান্ত এবং খালেদা জিয়ার বর্তমান শারীরিক অবস্থার ভিত্তিতে তাকে কাতার রয়্যাল এয়ার অ্যাম্বুলেন্সে লন্ডনের একটি নির্ধারিত হাসপাতালে নিয়ে যাওয়ার পরিকল্পনা করা হয়েছে। খালেদা জিয়ার বর্তমান শারীরিক পরিস্থিতি জানতে চাইলে জাহিদ হোসেন সাংবাদিকদের বলেন, মেডিকেল বোর্ডের পরামর্শের বাইরে কিছু চিন্তা করা হচ্ছে না। বিশেষজ্ঞ চিকিৎসকদের নিয়ে গতকাল তিনবার ভার্চ্যুয়ালি সভা হয়েছে। যুক্তরাজ্য ও চীনের চিকিৎসকেরা সশরীরে ম্যাডামকে দেখেছেন। তিনি জানান, বিমানে যাতে যেকোনো প্রতিকূলতার মধ্যে তাকে সুস্থভাবে চিকিৎসা দেওয়া যায়, সেই লক্ষ্যে সব প্রস্তুতি সম্পন্ন করা হয়েছে। বর্তমানে এভারকেয়ার হাসপাতালে চিকিৎসাধীন খালেদা জিয়া দীর্ঘদিন ধরে হৃদরোগ, ডায়াবেটিস, লিভার সিরোসিসসহ নানা জটিলতায় ভুগছেন। আওয়ামী লীগ শাসনামলে দলের পক্ষ থেকে বারবার তাকে চিকিৎসার জন্য বিদেশ যেতে দেওয়ার অনুমতি চাওয়া হলেও শেখ হাসিনা সরকার সে অনুরোধ রাখেনি।",
    "url": "https://www.dhakapost.com/politics/414447",
    "date": "2025-12-05T10:28:52+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 356,
    "scraped_at": "2026-02-05T13:14:27.055068"
  },
  {
    "title": "সীমান্তে বিএসএফের গুলিতে বাংলাদেশি নাগরিক হত্যার প্রতিবাদ জানালো শিবির",
    "body": "চাঁপাইনবাবগঞ্জের শিবগঞ্জ সীমান্তে ভারতীয় সীমান্তরক্ষী বাহিনী বিএসএফ কর্তৃক গুলি করে দুই বাংলাদেশি ও লালমনিরহাটের পাটগ্রাম সীমান্তে এক বাংলাদেশি নাগরিককে নির্মমভাবে হত্যার ঘটনায় গভীর উদ্বেগ, ক্ষোভ ও তীব্র প্রতিবাদ জানিয়েছে বাংলাদেশ ইসলামী ছাত্রশিবির। বৃহস্পতিবার (৪ ডিসেম্বর) এক যৌথ প্রতিবাদ বিবৃতিতে ছাত্রশিবিরের কেন্দ্রীয় সভাপতি জাহিদুল ইসলাম এবং সেক্রেটারি জেনারেল নূরুল ইসলাম সাদ্দাম এ নৃশংস হত্যাকাণ্ডের বিরুদ্ধে তীব্র নিন্দা এবং ঘটনার পূর্ণ তদন্ত ও বিচার দাবি করেন। বিবৃতিতে নেতারা বলেন, লালমনিরহাটের পাটগ্রাম সীমান্তে সুবজ নামের (২৫) এক বাংলাদেশি যুবককে গুলি করে হত্যা করেছে ভারতীয় সীমান্তরক্ষী বাহিনী (বিএসএফ)। বৃহস্পতিবার ভোরে সীমান্তের ৮৬৪ ও ৮৬৫ নম্বর পিলারের মাঝামাঝি জায়গায় তাকে গুলি করা হয়। এদিকে গত শনিবার (২৯ নভেম্বর) চুয়াডাঙ্গা জেলার জীবননগর সীমান্তে শহিদুল ইসলাম নামে এক বাংলাদেশিকে হত্যার পরের দিন (৩০ নভেম্বর) গভীর রাতে চাঁপাইনবাবগঞ্জের শিবগঞ্জ উপজেলার আন্তর্জাতিক পিলার ৭৬ ও ৭৭ নম্বরের মধ্যবর্তী স্থানে ভারতের নিমতিতা বিএসএফ ক্যাম্পের সদস্যরা ইব্রাহিম রিংকু এবং মমিন মিয়া নামের দুই বাংলাদেশিকে নির্মমভাবে পিটিয়ে হত্যার পর মরদেহ পদ্মা নদীতে ফেলে দেওয়া হয়েছে বলে অভিযোগ পাওয়া যায়। নেতারা আরও বলেন, গত এক দশকে বাংলাদেশ–ভারত সীমান্তে অতিরিক্ত বলপ্রয়োগ, গুলি ও নির্যাতনের ঘটনায় বাংলাদেশি হতাহতের সংখ্যা উদ্বেগজনকভাবে বেড়েছে। বিভিন্ন মানবাধিকার সংস্থা ও গণমাধ্যমের তথ্য অনুযায়ী, এই সময়ে সীমান্তে বিএসএফের হাতে অন্তত ৩০৫ জন হত্যার শিকার এবং ২৮২ জন আহত হয়েছেন। শুধু চলতি বছরের ১১ মাসে অন্তত ৩১ জন বাংলাদেশি নাগরিককে হত্যা করেছে বিএসএফ। একটি স্বাধীন দেশের নাগরিকদের ধারাবাহিকভাবে বিনাবিচারে হত্যা মানবাধিকারের চরম লঙ্ঘন এবং বাংলাদেশের জনগণের বিরুদ্ধে অঘোষিত যুদ্ধের শামিল। বাংলাদেশ সরকার, মানবাধিকার সংস্থা, সামাজিক ও রাজনৈতিক সংগঠন বারবার সীমান্ত হত্যার প্রতিবাদ ও হত্যা বন্ধের দাবি জানালেও ভারত সরকার কর্ণপাত করছে না। নেতারা বলেন, বাংলাদেশ সীমান্তে ভারতীয়দের এ ধরনের হত্যা ও নির্যাতন চরম অমানবিক এবং প্রতিবেশী রাষ্ট্রের বিরুদ্ধে ভারত সরকারের অন্যায্য সীমান্ত শাসনের উদাহরণ, যা দুই দেশের কূটনৈতিক সম্পর্ক উন্নয়নের পথে অন্যতম প্রধান অন্তরায়। তারা আরও বলেন, এসব ঘটনায় জড়িত ব্যক্তিদের বিচারের আওতায় আনার পাশাপাশি সীমান্ত সংক্রান্ত আন্তর্জাতিক নীতিমালা অনুসরণ করতে ভারত সরকারের প্রতি আহ্বান জানাচ্ছি। একই সঙ্গে সীমান্ত এলাকায় নাগরিকদের জীবন ও সম্পদের নিরাপত্তা নিশ্চিত করতে উপযুক্ত কূটনৈতিক উদ্যোগ গ্রহণ, হত্যাকাণ্ডের জন্য বিএসএফকে বিচারের মুখোমুখি করা এবং প্রয়োজনে আন্তর্জাতিক আদালতের আশ্রয় নিয়ে সুবিচার নিশ্চিত করতে সরকারের প্রতি প্রয়োজনীয় পদক্ষেপ গ্রহণের আহ্বান জানাচ্ছি।",
    "url": "https://www.dhakapost.com/politics/414362",
    "date": "2025-12-04T20:16:42+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 341,
    "scraped_at": "2026-02-05T13:14:28.729534"
  },
  {
    "title": "তারেক রহমানের ৬১তম জন্মদিন আজ",
    "body": "বিএনপির ভারপ্রাপ্ত চেয়ারম্যান তারেক রহমানের ৬১তম জন্মদিন আজ (১৯ নভেম্বর)। তবে দেশের বর্তমান পরিস্থিতির কারণে গত বছরের মতো এবারও দলের পক্ষ থেকে দোয়া–মিলাদ ও অর্থদান ছাড়া অন্য কোনো আনুষ্ঠানিক কর্মসূচি রাখা হয়নি। ১৯৬৫ সালের এই দিনে জন্ম নেওয়া তারেক রহমান বিএনপির প্রতিষ্ঠাতা শহীদ রাষ্ট্রপতি জিয়াউর রহমান ও সাবেক প্রধানমন্ত্রী খালেদা জিয়ার বড় ছেলে। পরিবারে তার ডাকনাম ‘পিনো’। তারেক রহমান ২২ বছর বয়সে, ১৯৮৮ সালে বগুড়ার গাবতলী থানা বিএনপির সদস্য হিসেবে আনুষ্ঠানিকভাবে রাজনীতিতে যোগ দেন। এর আগেই তিনি রাজনীতিতে সক্রিয় ছিলেন। ১৯৯১ ও ২০০১ সালের জাতীয় সংসদ নির্বাচনে মায়ের পাশাপাশি দেশব্যাপী প্রচারণায় অংশ নেন। পরে ২০০২ সালে তিনি দলের জ্যেষ্ঠ যুগ্ম মহাসচিব হিসেবে দায়িত্ব পান। ২০০৯ সালে বিএনপির পঞ্চম জাতীয় সম্মেলনে এবং ২০১৬ সালের ষষ্ঠ সম্মেলনে তিনি দলের সিনিয়র ভাইস চেয়ারম্যান নির্বাচিত হন। ২০১৮ সালের ৮ ফেব্রুয়ারি বিএনপি চেয়ারপারসন খালেদা জিয়া কারাবন্দি হওয়ার পর থেকে যুক্তরাজ্য থেকে দলের ভারপ্রাপ্ত চেয়ারম্যান হিসেবে দায়িত্ব পালন করছেন তিনি।",
    "url": "https://www.dhakapost.com/politics/410874",
    "date": "2025-11-20T08:21:48+06:00",
    "author": "ঢাকা পোস্ট ডেস্ক",
    "category": "politics",
    "language": "bn",
    "token_count": 144,
    "scraped_at": "2026-02-05T13:14:30.256958"
  },
  {
    "title": "গণভোটসহ পাঁচ দাবিতে চট্টগ্রামে আজ ৮ দলীয় জোটের সমাবেশ",
    "body": "চট্টগ্রামে ৮ দলীয় জোটের ডাকা গণসমাবেশ আজ বুধবার লালদীঘির ময়দানে অনুষ্ঠিত হতে যাচ্ছে। আয়োজক দলগুলো আশা করছে, যৌক্তিক পাঁচ দফা দাবির সমর্থনে এই সমাবেশ জনসমুদ্রে রূপ নেবে। শুক্রবার (৫ ডিসেম্বর) দুপুর পৌনে ২টায় সমাবেশের কার্যক্রম শুরু হওয়ার কথা রয়েছে। এতে প্রধান অতিথি হিসেবে উপস্থিত থাকবেন বাংলাদেশ জামায়াতে ইসলামীর আমির ডা. শফিকুর রহমান। সমাবেশকে সফল করতে ইতোমধ্যে চট্টগ্রাম নগরীর বিভিন্ন স্থানে মাইকিং, প্রচার এবং প্রস্তুতিমূলক আয়োজন শেষ করেছে আয়োজকেরা। চট্টগ্রাম মহানগর জামায়াতের অ্যাসিস্ট্যান্ট সেক্রেটারি মোহাম্মদ উল্লাহ জানান, আশেপাশের এলাকা থেকে নেতাকর্মীরা রওনা হচ্ছেন এবং জুমার নামাজ শেষেই সমাবেশের আনুষ্ঠানিক কার্যক্রম শুরু হবে। আয়োজকেরা জানান, জাতীয় নির্বাচনের আগে গণভোটের দাবি এখন জনগণের সার্বিক প্রত্যাশায় পরিণত হয়েছে। তাদের মতে, বিগত সরকার জনগণের ভোটাধিকার হরণ করেছে, বিরোধী দলের ওপর জুলুম-নির্যাতন চালিয়েছে এবং রাষ্ট্রকে দুর্নীতির মাধ্যমে ক্ষতিগ্রস্ত করেছে। এই অপরাধগুলোর দৃশ্যমান বিচার ছাড়া দেশে গণতন্ত্র স্থায়ী হবে না। ৮ দলের ঘোষিত পাঁচ দফা দাবির মধ্যে রয়েছে– ১. জাতীয় নির্বাচনের আগে গণভোট আয়োজন। ২. জাতীয় নির্বাচনে সংখ্যানুপাতিক প্রতিনিধিত্ব (পিআর) পদ্ধতি চালু করা। ৩. সব দলের জন্য সমান সুযোগের পরিবেশ নিশ্চিত করা। ৪. বিগত সরকারের জুলুম-নির্যাতন ও দুর্নীতির দৃশ্যমান বিচার নিশ্চিত করা। ৫. স্বৈরাচারের দোসর হিসেবে অভিযুক্ত জাতীয় পার্টি ও ১৪ দলের কার্যক্রম নিষিদ্ধ ঘোষণা। সমাবেশে জোটের শীর্ষস্থানীয় নেতারা বক্তব্য দেবেন। তাদের মধ্যে রয়েছেন—ইসলামী আন্দোলনের সিনিয়র নায়েবে আমীর মুফতি সৈয়দ মুহাম্মদ ফয়জুল করিম (শায়েখে চরমোনাই), বাংলাদেশ খেলাফত মজলিসের আমির মাওলানা মামুনুল হক, নেজামে ইসলাম পার্টির আমির মাওলানা সরওয়ার কামাল আজিজী, খেলাফত মজলিসের মহাসচিব ড. আহমদ আবদুল কাদের, জাগপার সহ-সভাপতি ইঞ্জিনিয়ার রাশেদ প্রধান, খেলাফত আন্দোলনের আমির মাওলানা হাবীবুল্লাহ মিয়াজী এবং বাংলাদেশ ডেভেলপমেন্ট পার্টির চেয়ারম্যান এ কে এম আনোয়ারুল ইসলাম চানসহ অন্যান্য নেতারা। প্রধান অতিথি হিসেবে জামায়াতের আমির ডা. শফিকুর রহমান আগামী জাতীয় নির্বাচনসহ সার্বিক পরিস্থিতি নিয়ে দিকনির্দেশনামূলক বক্তব্য রাখবেন।",
    "url": "https://www.dhakapost.com/politics/414464",
    "date": "2025-12-05T12:34:13+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 271,
    "scraped_at": "2026-02-05T13:14:31.866170"
  },
  {
    "title": "ধর্ম-বর্ণ নির্বিশেষে আমরা ঐক্যবদ্ধ বাংলাদেশি : আমীর খসরু",
    "body": "বৌদ্ধ ধর্মাবলম্বীদের প্রবারণা পূর্ণিমা উপলক্ষ্যে সবাইকে শুভেচ্ছা জানিয়ে বিএনপির স্থায়ী কমিটির সদস্য আমির খসরু মাহমুদ চৌধুরী বলেছেন, আমার সামনে পূর্ণিমার পূর্ণ চাঁদ দেখা যাচ্ছে। অপূর্ব এই দৃশ্যের সঙ্গে যে আনন্দঘন পরিবেশে মানুষ জমায়েত হয়েছেন, তা চট্টগ্রামের ইতিহাসে বিরল। এটাতেই আজকের প্রবারণা পূর্ণিমার সার্থকতা। সোমবার (৬ অক্টোবর) সন্ধ্যায় চট্টগ্রাম নগরের বৌদ্ধ মন্দির চত্বরে সম্মিলিত প্রবারণা পূর্ণিমা উদযাপন পরিষদের উদ্যোগে প্রবারণা পূর্ণিমার অনুষ্ঠানে প্রধান অতিথির বক্তব্যে এসব কথা বলেন তিনি। তিনি বলেন, প্রবারণা পূর্ণিমা শুধুই বৌদ্ধ ধর্মালম্বীদের অনুষ্ঠান নয়, এটি একটি উৎসব। আজ আমরা সবাই এখানে জমায়েত হয়েছি, এবং এই উৎসব সবার জন্য। আমি আনন্দিত যে চট্টগ্রামে উৎসবমুখর পরিবেশে প্রবারণা পূর্ণিমা পালন করা হচ্ছে। এটাই বাংলাদেশের সার্থকতা। ধর্ম-বর্ণ নির্বিশেষে আমরা ঐক্যবদ্ধ বাংলাদেশি। আমীর খসরু বলেন, আমরা সবাই মিলে আমাদের ধর্ম ও ইতিহাসকে সম্মান জানিয়ে বাংলাদেশি হিসেবে ঐক্যবদ্ধ। আমরা একসঙ্গে এগিয়ে যাচ্ছি। আজকের অনুষ্ঠানের মাধ্যমে যা দেখা যাচ্ছে, তা আমাকে অত্যন্ত আনন্দিত করেছে। আমরা জাতীয়তা ও ঐক্যের মাধ্যমে দেশ গড়ার চিন্তা করছি, এবং আজকের উৎসব আমাকে সেই পথে অনুপ্রাণিত করছে। বিশেষ অতিথির বক্তব্যে চট্টগ্রাম সিটি কর্পোরেশনের (চসিক) মেয়র ডা. শাহাদাত হোসেন বলেন, আমার লক্ষ্য এই শহরকে ক্লিন, গ্রিন, হেলদি অ্যান্ড সেফ সিটি হিসেবে গড়ে তোলা। এজন্য সব ধর্ম, বর্ণ, জাতি ও গোষ্ঠীর মানুষের সম্মিলিত প্রচেষ্টা প্রয়োজন, যাতে আমরা সবাই মিলে একটি সুন্দর ও নিরাপদ নগরী গড়ে তুলতে পারি। বক্তব্যের শেষে তিনি কবিতা আবৃত্তি করে বলেন, গাহি সাম্যের গান, মানুষের চেয়ে নহে কিছু বড়, নহে কিছু মহীয়ান, গাহি সাম্যের গান, যেখানে মিশেছে হিন্দু, বৌদ্ধ, মুসলিম, খ্রিষ্টান। উদযাপন পরিষদের সভাপতি প্রাক্তন জেলা প্রাথমিক শিক্ষা অফিসার রিটন কুমার বড়ুয়ার সভাপতিত্বে অনুষ্ঠানে বিশেষ অতিথির বক্তব্য দেন বিএনপির জাতীয় নির্বাহী কমিটির সদস্য সামশুল আলম।",
    "url": "https://www.dhakapost.com/politics/400041",
    "date": "2025-10-06T22:03:31+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 256,
    "scraped_at": "2026-02-05T13:14:33.421515"
  },
  {
    "title": "ঢাকা মহানগর উত্তর কমিটির গঠন করল এনসিপি",
    "body": "জাতীয় নাগরিক পার্টি (এনসিপি) ঢাকা মহানগর উত্তরের কমিটি গঠন করা হয়েছে। এতে আরিফুল ইসলাম আদীবকে আহ্বায়ক ও সর্দার আমিরুল ইসলামকে সদস্য সচিব করা। মঙ্গলবার (১১ নভেম্বর) দলের সদস্য সচিব আখতার হোসেন ফেসবুকে এক পোস্টে গঠিত কমিটি প্রকাশ করেন। কমিটিতে সিনিয়র যুগ্ম আহ্বায়ক করা হয়েছে কাজী সাইফুল ইসলামকে। যুগ্ম আহ্বায়করা হলেন- ওমর ফারুক, মো. ওয়াহিদ আলম, তৌহিদ হোসেন, খন্দকার খালেদা আক্তার, মাইনুল ইসলাম, এ. কে. এম. মাসুদুর রহমান, মুতাসিম বিল্লাহ, আনোয়ার জাহান আকাশ। সিনিয়র যুগ্ম সদস্য সচিব হলেন সাদিয়া ফারজানা দিনা। যুগ্ম সদস্য সচিব হলেন-মো. সোহেল রানা, আবদুল্লাহ আল মনসুর (দপ্তর সম্পাদক), ইমরান নাঈম, মো. তৌহিদ আহমেদ আশিক, মো. মান্নান তালুকদার (মাহিন), সাব্বির আহমেদ, আবু বকর সিদ্দিক, মো. ওয়াহেদুজ্জামান সুমন। সাংগঠনিক সম্পাদক হলেন মোস্তাক আহমেদ শিশির। কমিটিতে সহ-সাংগঠনিক সম্পাদক হলেন- মো. নুর আমিন খান, শফিকুল ইসলাম রানা খান, অ্যাডভোকেট রফিকুল ইসলাম, শেখ জামাল আবির, মোহাম্মদ মোস্তাকিম, রেহেনা আক্তার রুমা, হামিদুর রহমান, তৌফিক আহমেদ, সামিনা নাসরিন স্বপ্নীল, মো. আতাউর রহমান সানী, শামসুল আলম সামস। সদস্যরা হলেন- আকরাম হুসেইন, আনিসুর রহমান, ওমর ফারুক স্বপন, মো. আবু আদম ভূঁইয়া, মোহাম্মদ হারুন, তানভীর আহমেদ, ইকবাল হাসান, মোহাম্মদ সুমন, মোস্তাজ জুবের মিটলু, মো. সাইফুল ইসলাম, মো. শামীম মিয়া, আফরোজা বুলবুল, মুয়াজ জাহিদুল হক, তাহমীনা আক্তার যুথি, অ্যাডভোকেট মশিউর রহমান, শারমিন আক্তার শশী, আনিকা তাহসিন, মো. ইব্রাহীম খলিল, জুম্মারী আক্তার শিপা, মো. নয়ন মিয়া, ফেরদৌস আমিনী, রেদোয়ান গাজী, তানভীর আহমেদ ফাহিম, লাপিফা আক্তার, ফয়সাল আহমেদ, অ্যাডভোকেট প্রিয়াঙ্কা আক্তার, মাহবুবুর রহমান রায়হান, আজিমুল রিফাত, অ্যাডভোকেট সোহানা শারমিন, ফাহমিদ হোসাইন, আরাফ ইবন সাইফ, জেরিন আফরিন রিমি, শাহরিয়ার হোসাইন হিমু, মোফাখারুল আহমেদ, সামিনা আজম সীমা, মিনহাজুর রহমান, রাহিমা খাতুন, মোহাম্মদ বাবুল হোসাইন ও নাজমুল হাসান।",
    "url": "https://www.dhakapost.com/politics/410369",
    "date": "2025-11-18T09:59:11+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 255,
    "scraped_at": "2026-02-05T13:14:39.044874"
  },
  {
    "title": "হাদি ছিলেন রিকশায়, মোটরসাইকেলে এসে দুর্বৃত্তরা গুলি করে",
    "body": "গুলিবিদ্ধ হয়ে ঢাকা মেডিকেল কলেজ (ঢামেক) হাসপাতালে চিকিৎসাধীন ঢাকা-৮ আসনের সম্ভাব্য স্বতন্ত্র প্রার্থী ও ইনকিলাব মঞ্চের মুখপাত্র শরিফ ওসমান হাদি। শুক্রবার দুপুরে রাজধানীর বিজয়নগরে রিকশা করে যাওয়ার সময় মোটরসাইকেলে এসে দুর্বৃত্তরা তাকে গুলি করে। শুক্রবার বিকেল সাড়ে ৩টায় এ প্রতিবেদন লেখা পর্যন্ত ঢামেক হাসপাতালের জরুরি বিভাগে তার চিকিৎসা চলছে। ওসমান হাদিকে হাসপাতালে নিয়ে আসা মিসবাহ জানান, জুমার নামাজ পড়ে মতিঝিল বিজয়নগর কালভার্ট এলাকা দিয়ে রিকশা করে যাওয়ার সময় দুই ব্যক্তি মোটরসাইকেলে এসে তার ওপর গুলি চালায়। তার বাম কানের নিচে গুলি লাগে। গুলি করেই তারা পালিয়ে যায়। এরপর ওসমান হাদিকে রিকশায় করে হাসপাতালে নেওয়া হয়। বর্তমানে জরুরি বিভাগের ওয়ান স্টপ ইমারজেন্সি সেন্টারে (ওসেক) চিকিৎসাধীন আছেন তিনি। মিসবাহ আরও জানান, চিকিৎসক জানিয়েছেন তার শরীর থেকে অনেক রক্ত বেরিয়ে গেছে। তার অবস্থা আশঙ্কাজনক। ওসমান হাদির সর্বশেষ অবস্থা সম্পর্কে ঢাকা মেডিকেল কলেজ (ঢামেক) হাসপাতালের জরুরি বিভাগের আবাসিক সার্জন ডা. মোস্তাক আহমেদ জানিয়েছেন, হাদিকে যখন জরুরি বিভাগে নিয়ে আসা হয় তার অবস্থা খুবই আশঙ্কাজনক ছিল। পরে তাকে সিপিআর দেওয়া হয়। এখন একটু প্রেসার ভালো আছে। তবে তার মাথার ভেতরে গুলি আছে, কানের আশেপাশে গুলি লেগেছে।",
    "url": "https://www.dhakapost.com/politics/416121",
    "date": "2025-12-12T15:36:27+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 171,
    "scraped_at": "2026-02-05T13:14:42.160806"
  },
  {
    "title": "রংপুর-৬ আসনে এনসিপির মনোনয়ন সংগ্রহ করলেন মাসুম বিল্লাহ",
    "body": "আসন্ন ত্রয়োদশ জাতীয় সংসদ নির্বাচনে রংপুর-৬ (পীরগঞ্জ) আসনে বাংলাদেশ জাতীয় নাগরিক পার্টির (এনসিপি) মনোনয়ন সংগ্রহ করছেন পীরগঞ্জের মাসুম বিল্লাহ। তিনি জাতীয় যুব শক্তির কেন্দ্রীয় সংগঠক ও রংপুর বিভাগীয় উপকমিটির সদস্য। আজ (শুক্রবার) জাতীয় নাগরিক পার্টির কেন্দ্রীয় কার্যালয় থেকে মনোনয়নপত্র সংগ্রহ করেন তিনি। তিনি ঢাকা বিশ্ববিদ্যালয়ের আরবি বিভাগ থেকে স্নাতক ও স্নাতকোত্তর ডিগ্রি অর্জন করেছেন। ছাত্রজীবন থেকেই তিনি সামাজিক ও সাংস্কৃতিক কর্মকাণ্ডে সক্রিয় ভূমিকা পালন করেছেন। মাসুম বিল্লাহ দীর্ঘদিন ধরে রংপুর অঞ্চলে এনসিপির সাংগঠনিক কার্যক্রম জোরদার এবং তৃণমূল পর্যায়ে দলের অবস্থান সুদৃঢ় করতে নিরলসভাবে কাজ করে যাচ্ছেন। মনোনয়ন সংগ্রহের পর মাসুম বিল্লাহ বলেন, পীরগঞ্জের মানুষের পাশে থাকা আমার দায়িত্ব ও ভালোবাসা। আমি চাই, রাজনীতি হোক সেবা ও উন্নয়নের হাতিয়ার। তরুণদের নেতৃত্বে আমরা পীরগঞ্জকে একটি ন্যায়ভিত্তিক, উন্নত ও সম্প্রীতির মডেল সমাজে রূপান্তরিত করবো।",
    "url": "https://www.dhakapost.com/politics/409420",
    "date": "2025-11-14T15:22:34+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 121,
    "scraped_at": "2026-02-05T13:14:45.459836"
  },
  {
    "title": "পলাতক আসামিদের দেশে ফিরিয়ে আনার কার্যকর উদ্যোগ গ্রহণ করুন",
    "body": "পলাতক আসামিদের দেশে ফিরিয়ে আনার কার্যকর উদ্যোগ গ্রহণ করার অনুরোধ জানিয়েছে ইসলামী আন্দোলন বাংলাদেশ। রোববার ( ১৭ নভেম্বর) এক যৌথ বিবৃতিতে ইসলামী আন্দোলন বাংলাদেশের কেন্দ্রীয় সভাপতি মুহাম্মাদ ইউসুফ আহমাদ মানসুর ও সেক্রেটারি জেনারেল শেখ মাহবুবুর রহমান নাহিয়ান এসব কথা বলেন। তারা বলেন, মানবতাবিরোধী অপরাধীদের বিচার জনগণের দাবি ছিলো। জুলাই অভ্যুত্থানে সংঘটিত মানবতাবিরোধী অপরাধের মামলায় শেখ হাসিনা, আসাদুজ্জামান খান কামাল ও চৌধুরী আব্দুল্লাহ আল-মামুনের রায়ে আমরা স্বস্তি প্রকাশ করছি। রায়ের মাধ্যমে ভুক্তভোগী পরিবারগুলোর দীর্ঘদিনের অপেক্ষা কিছুটা হলেও পূরণ হয়েছে। নেতৃদ্বয় আরও বলেন, এই রায়ের মাধ্যমে প্রমাণিত হয়েছে, জালেম যত শক্তিশালী হোক, যতই ক্ষমতা দখলে রাখুক, যত অত্যাচারই করুক, তাদের একদিন না, একদিন বিচারের মুখোমুখি হতে হবেই। জুলাই অভ্যুত্থানে শহীদদের পরিবার যে ন্যায়বিচারের জন্য অপেক্ষা করছিল-আজকের রায় সেই পথকে সামনে এগিয়ে নিয়েছে। এখন প্রয়োজন ঘোষিত রায় দ্রুত কার্যকর হওয়া। নেতৃদ্বয় বলেন, গুম, খুন, নির্যাতন, বিচারবহির্ভূত হত্যা এবং অতীতের বিভিন্ন মর্মান্তিক ঘটনার ন্যায়বিচার নিশ্চিত না হলে মানবাধিকার লঙ্ঘনের পুনরাবৃত্তি রোধ করা সম্ভব নয়। তারা বলেন শাপলা ও পিলখানা হত্যাকাণ্ডসহ বহু ঘটনা বছরের পর বছর বিচার অপেক্ষায় রয়েছে। এসব ঘটনারও স্বচ্ছ তদন্ত ও আইনানুগ বিচার জরুরি-এটাই ন্যায় বিচার ও ইনসাফভিত্তিক কল্যাণ রাষ্ট্র গড়তে সহযোগী উপাদান হিসেবে কাজ করবে। তারা আরও বলেন, আইনের প্রতি শ্রদ্ধা বজায় রাখতে এবং বিচার প্রক্রিয়াকে সম্পূর্ণ করতে আন্তর্জাতিক আইনি কাঠামোর আওতায় পলাতক আসামিদের দেশে ফিরিয়ে আনার কার্যকর উদ্যোগ প্রয়োজন। প্রতিবেশী রাষ্ট্রগুলোও এ সহযোগিতায় ইতিবাচক ভূমিকা রাখবে-এটাই স্বাভাবিক প্রত্যাশা। জুলুমের ওপর প্রতিষ্ঠিত কোনো শাসন স্থায়ী হয় না-ইতিহাস বারবার তা প্রমাণ করেছে। ন্যায়বিচার, মানবাধিকার ও আইনের শাসন নিশ্চিত করাই রাষ্ট্র ও সমাজকে স্থিতিশীল পথে এগিয়ে নিতে পারে।",
    "url": "https://www.dhakapost.com/politics/410301",
    "date": "2025-11-17T21:39:12+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 245,
    "scraped_at": "2026-02-05T13:14:47.101631"
  },
  {
    "title": "খালেদা জিয়াকে দেখতে গিয়ে যা বললেন এনসিপি নেতারা",
    "body": "বিএনপি চেয়ারপারসন খালেদা জিয়ার শারীরিক অবস্থার খোঁজ-খবর নিয়েছেন জাতীয় নাগরিক পার্টির (এনসিপি) নেতারা। শনিবার (২৯ নভেম্বর) রাজধানীর এভারকেয়ার হাসপাতালে খালেদা জিয়াকে দেখতে যান তারা। পরে খালেদা জিয়ার শারীরিক অবস্থা এবং চলমান চিকিৎসার বিষয়ে চিকিৎসকদের সঙ্গে কথা বলেন এনসিপি নেতারা। এনসিপি প্রতিনিধি দলে আছেন, সিনিয়র যুগ্ম সদস্যসচিব ডা. তাসনিম জারা, মুখ্য সমন্বয়ক নাসীরুদ্দীন পাটওয়ারী ও মুখ্য সংগঠক (দক্ষিণাঞ্চল) হাসনাত আবদুল্লাহ। পরে তাসনিম জারা বলেন, দলমত সব কিছুর ঊর্ধ্বে উঠেই সব সময় যুদ্ধ করেছেন খালেদা জিয়া। রাজনৈতিক দলমত নির্বিশেষে সবাই উনার জন্য দোয়া করবেন। হাসনাত আব্দুল্লাহ বলেন, সবাই দোয়া করবেন উনার জন্য। দেশ গণতান্ত্রিক উত্তরণের দিকে যাচ্ছে দেশ সেটা যেন উনি নিজে দেখে যেতে পারেন। শেখ হাসিনার হাসিনার ফাঁসি দেখা পর্যন্ত উনি যেন বেঁচে থাকেন। শেখ হাসিনা ক্ষমতায় থাকা অবস্থায় খালেদা জিয়াকে সঠিকভাবে চিকিৎসা করতে দেওয়া হয়নি। দেশবাসীসহ সবার কাছে উনার জন্য দোয়া চাই। সবাই উনার জন্য দোয়া করবেন। নাসীরুদ্দীন পাটওয়ারী বলেন, দোয়া চাওয়া ছাড়া আমাদের কিছু করার নেই। দেশবাসীসহ সকলের কাছে খালেদা জিয়ার জন্য দোয়া চাই।",
    "url": "https://www.dhakapost.com/politics/413036",
    "date": "2025-11-29T12:49:58+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 155,
    "scraped_at": "2026-02-05T13:14:48.681042"
  },
  {
    "title": "কিছু দল জোরপূর্বক দাবি আদায় করতে চায় : আমীর খসরু",
    "body": "কিছু রাজনৈতিক দল জোরপূর্বক নিজেদের দাবি আদায় করতে চায় বলে মন্তব্য করেছেন বিএনপির স্থায়ী কমিটির সদস্য আমীর খসরু মাহমুদ চৌধুরী। তিনি সতর্ক করে বলেন, ‘নিজেদের দাবি অন্য দলের ওপর চাপিয়ে দেওয়ার চেষ্টা করা ঠিক নয়।’ শনিবার (৮ নভেম্বর) দুপুরে রাজধানীর হোটেল ইন্টারকন্টিনেন্টালে ট্রেইস কনসাল্টিং লিমিটেড আয়োজিত ‘জনতার ইশতেহার’ শীর্ষক এক সংলাপে তিনি এসব কথা বলেন। বিএনপির স্থায়ী কমিটির এ সদস্য বলেন, নির্বাচনের আগে ইশতেহার আসাটা খুব গুরুত্বপূর্ণ নয়। ভোটের আগে সব দল তৎপর থাকে। মানুষ ইশতেহার দেখে ভোট দেয়, আমি এ বিষয়টি নিশ্চিত নই। আমীর খসরু বলেন, দীর্ঘ আলোচনার পর ঐকমত্যের মাধ্যমে সনদ সই হয়েছে। বাস্তবায়নও ঐকমত্যের মাধ্যমে হতে হবে। জনগণের ম্যান্ডেট নিয়ে সংসদে আসলে ঐকমত্যকে সম্মান করতে হবে। এর বাইরে গিয়ে নতুন ইস্যু তৈরি করলে ঐকমত্যকে সম্মান দেওয়া হচ্ছে না। বিএনপির এ নেতা উল্লেখ করেন, যারা নির্বাচন বিলম্বিত করতে চায় বা বাধা সৃষ্টি করতে চায়, তারা কি এমন ঘটনা ঘটাতে চাইছে? নানা ঘটনা ঘটিয়ে নির্বাচন বিলম্বিত করার চেষ্টা হচ্ছে কি না তা ভেবে দেখতে হবে। তিনি বলেন, গণতন্ত্রের মূল বিষয় হলো আলোচনা অব্যাহত রাখা এবং জনগণের কথা সবসময় শোনা। ৮ বছর আগে বেগম খালেদা জিয়া ভিশন ২০৩০ উপস্থাপন করেছিলেন। পরে বিএনপি ২৭ দফা এবং ৩১ দফা সংস্কার প্রস্তাবনা উপস্থাপন করেছে। এটি সরাসরি সাধারণ মানুষের প্রস্তাবনাকে মাথায় রেখে তৈরি করা হয়েছে। আমীর খসরু বলেন, ক্ষমতায় এলে দেড় বছরে এক কোটি মানুষের চাকরির ব্যবস্থা করবে বিএনপি। চাকরি দেওয়ার পরিকল্পনা ইতোমধ্যে প্রস্তুত। পাশাপাশি নতুন অর্থনৈতিক মডেল চালু করার বিষয়েও প্রস্তুতি নেওয়া হয়েছে। সংলাপে প্যানেল আলোচক হিসেবে ছিলেন প্রধান উপদেষ্টার প্রেস সচিব শফিকুল আলম, জামায়েতে ইসলামীর সহকারী সেক্রেটারি জেনারেল হামিদুর রহমান আযাদ, বিপ্লবী ওয়ার্কার্স পার্টির জেনারেল সেক্রেটারি সাইফুল হক, জাতীয় নাগরিক পার্টির (এনসিপি) সদস্য সচিব মো. আকতার হোসেন, নির্বাচন ব্যবস্থা সংস্কার কমিশনের সদস্য জেসমিন তুলি এবং বিকেএমইএ সভাপতি মোহাম্মাদ হাতেম। এতে মূল্য প্রবন্ধ উপস্থাপন করেন ট্রেইস কনসাল্টিং লিমিটেডের প্রধান নির্বাহী কর্মকর্তা (সিইও) ফুয়াদ মোহাম্মদ খালেদ হাসান। তিনি বাংলাদেশের রাজনৈতিক দলগুলোর ইশতেহার ঘোষণা করার ক্ষেত্রে চারটি প্রধান দুর্বলতার কথা উল্লেখ করেন। সেগুলো হলো– জনগণের সরাসরি মতামত না নেওয়া, পিছিয়ে পড়া অঞ্চলগুলোর আসনের জন্য নির্দিষ্ট সুবিধা না রাখা, ব্যবসায়িক ও কৃষি অঞ্চলকে বিশেষ গুরুত্ব না দেওয়া এবং ইশতেহারের প্রতিশ্রুতি রক্ষার হার কম হওয়া। রাজনৈতিক দলগুলোকে আগামী জাতীয় নির্বাচনে এই বিষয়গুলোকে গুরুত্ব দিয়ে ইশতেহার ঘোষণা ও প্রতিশ্রুতি রক্ষা করার আহ্বান জানিয়েছেন ফুয়াদ মোহাম্মদ খালেদ হাসান।",
    "url": "https://www.dhakapost.com/politics/407856",
    "date": "2025-11-08T16:50:56+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 359,
    "scraped_at": "2026-02-05T13:14:50.246787"
  },
  {
    "title": "এবার সাইকোলজিক্যাল থ্রিলারে মধুমিতা",
    "body": "এক রহস্যময় গল্প এবার বড় পর্দায় নিয়ে আসছেন বিজ্ঞাপন জগতের পরিচিত নাম সৌমাভ ব্যানার্জি। তার প্রথম কমার্শিয়াল ফিচার ফিল্ম 'অটবী' সাইকোলজিক্যাল থ্রিলারে রয়েছে হরর, মিস্ট্রি ও ক্রাইমের নানা উপাদান। আর এই বহুস্তরীয় গল্পের অন্যতম প্রধান চরিত্রে দেখা যাবে ওপার বাংলার অভিনেত্রী মধুমিতা সরকারকে। পরিচালকের এই নতুন কাজে মধুমিতার পাশাপাশি রয়েছেন সাহেব ভট্টাচার্য, রাহুল অরুণোদয় ব্যানার্জি, আরিয়ান ভৌমিক এবং নবাগতা ইনায়া চৌধুরী। পরিচালক সৌমাভের কথায়, ‘জাপানে কাল্পনিকভাবে তৈরি এক 'সুইসাইড ফরেস্টের' ধারণা থেকে অনুপ্রাণিত হয়েই ছবির মূল কনসেপ্ট তৈরি হয়েছে। এক জঙ্গলে হারিয়ে যাওয়া বোনকে খুঁজে বের করার আড়ালে আসলে নিজেদের ভেতরের যন্ত্রণা আর লুকানো শত্রুদের খুঁজে দেখাই এই চিত্রনাট্যের মূল প্রেক্ষাপট।’ গল্পের শুরুটা হয় এক মর্মান্তিক পারিবারিক দুর্ঘটনা দিয়ে, যেখানে ছোট দুই বোন ডিম্পল ও তানিয়া তাদের বাবা-মায়ের ভয়াবহ মৃত্যু চোখের সামনে দেখে। এই ট্রমা তাদের মধ্যে এক দৃঢ় মানসিক বন্ধন তৈরি করে। এর মাঝেই পুলিশ ডিম্পলকে জানায়, তার ছোট বোন তানিয়া নিখোঁজ। তদন্তে উঠে আসে, তানিয়াকে শেষবার দেখা গিয়েছিল স্থানীয়দের কাছে আত্মহত্যার জায়গা হিসেবে পরিচিত, নিষিদ্ধ 'চামসুট্টি' জঙ্গলের সামনে। নিজের নতুন কাজ নিয়ে মধুমিতা সরকার বলেন, ‘কাজটা করতে গিয়ে অন্যরকম একটা অভিজ্ঞতা হয়েছে। এমন কনসেপ্টে আগে কাজ করিনি। সৌমাভদা খুব ঠান্ডা মাথার মানুষ। তার সঙ্গে এবং সাহেবদা, রাহুলদা, ইনায়া, আরিয়ানের সঙ্গে কাজের অভিজ্ঞতাও দুর্দান্ত। ঝাড়গ্রামের জঙ্গলে ছবির প্রথম পর্বের শুটিং করেছি আমরা।’",
    "url": "https://www.dhakapost.com/entertainment/416570",
    "date": "2025-12-14T15:36:55+06:00",
    "author": "বিনোদন ডেস্ক",
    "category": "entertainment",
    "language": "bn",
    "token_count": 203,
    "scraped_at": "2026-02-05T13:14:52.362471"
  },
  {
    "title": "রাষ্ট্রীয় গুম-খুনের বিরুদ্ধে এই রায় দৃষ্টান্ত হয়ে থাকবে : খেলাফত মজলিস",
    "body": "চব্বিশের জুলাই-আগস্টে সংঘটিত গণহত্যার দায়ে মানবতাবিরোধী অপরাধের মামলায় ক্ষমতাচ্যুত প্রধানমন্ত্রী শেখ হাসিনা ও সাবেক স্বরাষ্ট্রমন্ত্রী আসাদুজ্জামান খাঁন কামালকে ফাঁসির দড়িতে ঝুলিয়ে মৃত্যুদণ্ড কার্যকরের রায়ের প্রতিক্রিয়ায় খেলাফত মজলিসের আমির মাওলানা আব্দুল বাছিত আজাদ বলেছেন, শেখ হাসিনা ও তার সহযোগীরা বিগত ১৬ বছরে রাষ্ট্রীয় ক্ষমতার অপব্যবহার করে মানবতাবিরোধী জঘন্য অপরাধ সংঘটিত করেছিল। বাংলাদেশের সার্বভৌমত্ব ও মানবাধিকার ভূলুণ্ঠিত করেছিল। হাজারো শহীদের রক্তের প্রতি ন্যায়বিচারের স্বার্থে শেখ হাসিনা ও তার দোসরদের সর্বোচ্চ শাস্তি কাম্য ছিল। সোমবার (১৭ নভেম্বর) সন্ধ্যায় গণমাধ্যমে পাঠানো এক প্রতিক্রিয়ায় এ কথা বলেন তিনি। প্রতিক্রিয়ায় তিনি বলেন, আন্তর্জাতিক অপরাধ ট্রাইব্যুনাল ন্যায়বিচারের স্বার্থে দীর্ঘ সময় ধরে সাক্ষী ও যুক্তিতর্ক উপস্থাপনের মাধ্যমে শেখ হাসিনা ও তার এক সহযোগীর অপরাধের প্রমাণ পেয়েছেন এবং আজ সর্বোচ্চ শাস্তি মৃত্যুদণ্ড ঘোষণা করেছেন। এই রায়ের মাধ্যমে ন্যায়বিচার প্রতিফলিত হয়েছে। রাষ্ট্রকে ব্যবহার করে জনগণকে গুম-খুনের বিরুদ্ধে এই রায় দৃষ্টান্ত হয়ে থাকবে উল্লেখ করে খেলাফত মজলিসের আমির বলেন, আমরা প্রত্যাশা করছি ন্যায়বিচারের মাধ্যমে পর্যায়ক্রমে সব অপরাধীর দণ্ড কার্যকর করা হবে। শেখ হাসিনাকে ভারত থেকে ফিরিয়ে আনতে সরকার কার্যকর উদ্যোগ গ্রহণ করবে।",
    "url": "https://www.dhakapost.com/politics/410227",
    "date": "2025-11-17T17:31:00+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 161,
    "scraped_at": "2026-02-05T13:14:53.934637"
  },
  {
    "title": "হাদির পরিবারের পাশে ডা. জুবাইদা রহমান",
    "body": "গুলিবিদ্ধ ইনকিলাব মঞ্চের মুখপাত্র ও ঢাকা-৮ আসনের সম্ভাব্য স্বতন্ত্র প্রার্থী শরিফ ওসমান হাদির পরিবারের সদস্যদের সঙ্গে দেখা করেছেন বিএনপির ভারপ্রাপ্ত চেয়ারম্যান তারেক রহমানের সহধর্মিণী ডা. জুবাইদা রহমান। ওসমান হাদিকে উন্নত চিকিৎসার জন্য শুক্রবার (১২ ডিসেম্বর) রাতে রাজধানীর এভারকেয়ার হাসপাতালে নেওয়ার পর সেখানে তার ছোট ভাই ওমর ও ছোট বোনের সঙ্গে দেখা করেন ডা. জুবাইদা। এসময় বিএনপি পরিবারের আহ্বায়ক আতিকুর রহমান রুমন ও ডা. আমানুল্লাহ উপস্থিত ছিলেন। এদিকে, মাথায় গুলিবিদ্ধ শরিফ ওসমান হাদির অবস্থা অত্যন্ত সংকটাপন্ন বলে জানিয়েছেন স্বাস্থ্য ও পরিবার কল্যাণ মন্ত্রণালয়ের বিশেষ সহকারী অধ্যাপক ডা. সায়েদুর রহমান। তিনি বলেন, বাম কানের ওপর দিয়ে ঢুকে ডান দিক দিয়ে বেরিয়ে যাওয়া বুলেট হাদির মস্তিষ্কের কাণ্ড বা ব্রেন স্টেম পর্যন্ত ক্ষতিগ্রস্ত করেছে, যা চিকিৎসাবিজ্ঞানে ‘ম্যাসিভ ব্রেন ইনজুরি’ হিসেবে বিবেচিত। আগামী ৭২ ঘণ্টা অত্যন্ত ঝুঁকিপূর্ণ। আর এ অবস্থায় কোনো ধরনের নতুন ইন্টারভেনশন করা হবে না। শুক্রবার রাত সাড়ে ৯টার দিকে রাজধানীর এভারকেয়ার হাসপাতালে চিকিৎসাধীন হাদির শারীরিক অবস্থার খোঁজ নিতে গিয়ে সাংবাদিকদের সঙ্গে আলাপকালে তিনি এসব তথ্য জানান। তিনি বলেন, হাদি এখন ‘খুবই ক্রিটিক্যাল’ অবস্থায় আছেন এবং আগামী ৭২ ঘণ্টা সবচেয়ে ঝুঁকিপূর্ণ। তাকে আপাতত কৃত্রিম শ্বাসপ্রশ্বাসে রাখা হয়েছে, যদিও চিকিৎসকেরা এখনো আশার কোনো নিশ্চয়তা দিতে পারছেন না। ডা. সায়েদুর জানান, গুলি বাম কানের ঠিক ওপর দিয়ে মাথায় প্রবেশ করে ডান দিক দিয়ে বেরিয়ে গেছে। এই গতিপথে মস্তিষ্কের গুরুত্বপূর্ণ অংশ ব্রেন স্টেম-এও ইনজুরি হয়েছে, যা জীবনরক্ষাকারী কার্যক্রম নিয়ন্ত্রণ করে। এটা আমরা ম্যাসিভ ব্রেন ইনজুরি হিসেবে বিবেচনা করছি। এখন কোনো ধরনের ইন্টারভেনশন সম্ভব না। রোগীকে কেবল লাইফ সাপোর্টে ধরে রাখার চেষ্টা চলছে। তিনি আরও জানান, রোগীকে এখন কৃত্রিম শ্বাসপ্রশ্বাস দিয়ে বাঁচিয়ে রাখা হয়েছে। তবু একটুখানি আশার জায়গা আছে, রোগীর শরীরে এখনো সাইন অব লাইফ আছে। অপারেশনের সময় তার নিজের শ্বাস নেওয়ার কিছু প্রচেষ্টা দেখা গিয়েছিল। তবে, পথটা সহজ নয় বলেও জানান ডা. সায়েদুর। তিনি বলেন, হাদি অস্ত্রোপচারের আগেই একবার শকে চলে গিয়েছিলেন। পরে অ্যাম্বুলেন্সে স্থানান্তরের সময় তার নাক ও গলা দিয়ে প্রবল রক্তক্ষরণ শুরু হয়। যদিও আপাতত সেটি নিয়ন্ত্রণে আনা গেছে। বিশেষ সহকারী আরও জানান, এখনই কোনো আশার গল্প শোনানোর মতো পরিস্থিতি নেই। পরিস্থিতি পর্যবেক্ষণ করে পরবর্তী সিদ্ধান্ত নেওয়া হবে।",
    "url": "https://www.dhakapost.com/politics/416216",
    "date": "2025-12-12T23:40:55+06:00",
    "author": "ঢাকা পোস্ট ডেস্ক",
    "category": "politics",
    "language": "bn",
    "token_count": 324,
    "scraped_at": "2026-02-05T13:14:55.488579"
  },
  {
    "title": "খালেদা জিয়ার অবস্থা বিবেচনায় বিদেশে নেওয়ার সিদ্ধান্ত",
    "body": "বিএনপি চেয়ারপারসন ও সাবেক প্রধানমন্ত্রী খালেদা জিয়ার বিদেশে চিকিৎসা নেওয়ার বিষয়টি এখনো স্থির হয়নি। তার শারীরিক অবস্থার সর্বোচ্চ গুরুত্ব দিচ্ছে মেডিকেল বোর্ড এবং বিদেশে নেওয়ার সিদ্ধান্ত তখনই নেওয়া হবে যখন চিকিৎসকেরা নিশ্চিত করবেন যে তাকে নিরাপদে স্থানান্তর করা যাবে। শনিবার (৬ ডিসেম্বর) বিকেলে রাজধানীর এভারকেয়ার হাসপাতালে খালেদা জিয়ার শারীরিক অবস্থা নিয়ে সাংবাদিকদের ব্রিফিংয়ে বিএনপির স্থায়ী কমিটির সদস্য ডা. এ জেড এম জাহিদ হোসেন এসব কথা বলেন। তিনি জানান, দেশনেত্রীর চিকিৎসায় কোনো কমতি রাখা হবে না। তিনি বলেন, ‘এয়ার অ্যাম্বুলেন্স প্রস্তুত আছে। তবে শারীরিক অবস্থা বিবেচনা করে বিদেশে নেওয়ার সিদ্ধান্ত জানানো হবে।’ ডা. জাহিদ বলেন, গত ২৩ নভেম্বর থেকে খালেদা জিয়া এভারকেয়ার হাসপাতালে চিকিৎসাধীন। বিদেশে নিয়ে যাওয়ার চেষ্টা শুরু হলেও কিছুটা বিলম্ব ঘটেছে। বিলম্বের মূল কারণ হিসেবে তিনি উল্লেখ করেন, কাতারের আমিরের উদ্যোগে পাঠানো এয়ার অ্যাম্বুলেন্সের কারিগরি ত্রুটি, যা সময়মতো আসেনি। এ ছাড়া মেডিকেল বোর্ড জরুরি সভা করে সিদ্ধান্ত নিয়েছিল যে উনাকে ফ্লাই করানো ওই মুহূর্তে নিরাপদ নয়। বিএনপির স্থায়ী কমিটির এ সদস্য জানান, বিদেশে নেওয়ার সময় নির্ধারণ ভবিষ্যতে তার শারীরিক অবস্থাই জানাবে। চিকিৎসায় সর্বোচ্চ প্রাধান্য ও সমন্বয় নিশ্চিত করতে দেশি ও আন্তর্জাতিকভাবে বহু বিশেষজ্ঞ চিকিৎসক নিয়োজিত আছেন। আন্তর্জাতিক পর্যায়ে যুক্ত রয়েছেন লন্ডনের জন পেট্রিক কেনেডি, জেনিফার ক্রস, প্রফেসর গোলস্টন, প্রফেসর ডক্টর রিচার্ড, শাকিল ফরিদ ও প্রফেসর গার্বি এবং যুক্তরাষ্ট্রের প্রফেসর হাবিবুর রহমান লুলু, প্রফেসর ডক্টর জন হ্যাবিল্টন, প্রফেসর ডক্টর হামিদরাও, প্রফেসর ডক্টর রফিকউদ্দিন আহমেদ, প্রফেসর ডক্টর জর্জিস। ডা. জাহিদ অনুরোধ করেন, ‘দেশনেত্রীর স্বাস্থ্য নিয়ে গুজব ছড়ানো থেকে বিরত থাকুন। শুধু সঠিক তথ্যই প্রচার করা উচিত।’ তিনি জানান, কাতার সরকার ও অন্তর্বর্তীকালীন সরকার সর্বোচ্চ সহযোগিতা অব্যাহত রেখেছে। তবে দেশের বাইরে নেওয়ার আগে চিকিৎসকরা শারীরিকভাবে নিরাপদ স্থানান্তর নিশ্চিত করবে, কারণ ১২-১৪ ঘণ্টার এয়ারফ্লাইটের সময় অসুস্থ ব্যক্তির জন্য উচ্চ উচ্চতার প্রভাব সবসময় সহ্য করা সম্ভব নয়। আশা প্রকাশ করে ডা. জাহিদ বলেন, ‘আল্লাহর রহমত ও সকলের দোয়ায় বেগম খালেদা জিয়া সুস্থ হবেন।’",
    "url": "https://www.dhakapost.com/politics/414688",
    "date": "2025-12-06T16:42:41+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 289,
    "scraped_at": "2026-02-05T13:14:57.098742"
  },
  {
    "title": "মনোনয়নপ্রত্যাশীদের সাক্ষাৎকার নিচ্ছে এনসিপি",
    "body": "ত্রয়োদশ জাতীয় সংসদ নির্বাচনের জন্য শাপলাকলি প্রতীকের মনোনয়নপ্রত্যাশীদের সাক্ষাৎকার নিচ্ছেন জাতীয় নাগরিক পার্টি (এনসিপি)। রোববার (২৩ নভেম্বর) সকাল সাড়ে ৯টায় রাজধানীর শহীদ আবু সাঈদ কনভেনশন সেন্টারের ৩ তলায় মনোনয়নপ্রত্যাশীদের সাক্ষাৎকার শুরু হয়। জাতীয় নাগরিক পার্টির (এনসিপি) মিডিয়া সেলের সদস্য ও দলের যুগ্ম মুখ্য সমন্বয়ক খান মুহাম্মদ মুরসালীন বলেন, সকাল সাড়ে ৯টায় থেকে ১০টি সাংগঠনিক বিভাগ অনুযায়ী মনোনয়নপ্রত্যাশীদের পৃথকভাবে সাক্ষাৎকার নেওয়া হচ্ছে। সাক্ষাৎকার আজ ও আগামীকাল চলবে৷ এ পর্যন্ত সারা দেশের প্রায় ১৫০০ মনোনয়নপ্রত্যাশীদের দুদিনের এই মতবিনিময়ে অংশগ্রহণের জন্য আমন্ত্রণ জানানো হয়েছে। তিনি বলেন, মতবিনিময়ের মাধ্যমে মনোনয়নপ্রত্যাশীদের যোগ্যতা, দক্ষতা, রাজনৈতিক দর্শন, সাংগঠনিক সক্ষমতা এবং জনগণের সঙ্গে তাদের সংযোগ- এসব বিষয়ের উপর ভিত্তি করে প্রার্থীদের মূল্যায়ন করা হবে। এই প্রক্রিয়ার মাধ্যমেই চূড়ান্ত প্রার্থী নির্বাচনের প্রাথমিক ধাপ সম্পন্ন করবে জাতীয় নাগরিক পার্টি (এনসিপি)। তিনি আরও বলেন, এনসিপি আশা করে, স্বচ্ছ, উন্মুক্ত ও নীতিনিষ্ঠ নির্বাচন প্রক্রিয়ার মাধ্যমে জনগণের স্বার্থ রক্ষায় সক্ষম যোগ্য নেতৃত্ব নির্বাচন করা সম্ভব হবে। এদিকে সকাল থেকেই সারাদেশ থেকে মনোনয়নপ্রত্যাশীরা সাক্ষাৎকার দেয়ার জন্য শহীদ আবু সাঈদ কনভেনশন হলে উপস্থিত হয়েছেন।",
    "url": "https://www.dhakapost.com/politics/411542",
    "date": "2025-11-23T11:24:59+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 159,
    "scraped_at": "2026-02-05T13:14:58.745108"
  },
  {
    "title": "মির্জা আব্বাস-ইশরাক হোসেনসহ ঢাকার ১৪ আসনে ধানের শীষ পেলেন যারা",
    "body": "ঢাকার ২০ আসনের মধ্যে ১৪ আসনের সম্ভাব্য প্রার্থীর নাম ঘোষণা করেছে বিএনপি। এর মধ্যে ঢাকা-৬ থেকে ইশরাক হোসেন ও ঢাকা-৮ আসন থেকে লড়বেন মির্জা আব্বাস। সোমবার বিকেলে গুলশানে বিএনপি চেয়ারপারসনের কার্যালয়ে সংবাদ সম্মেলনে এসে সারা দেশে ধানের শীষের ২৩৭ প্রার্থীর নাম ঘোষণা করেন দলের মহাসচিব মির্জা ফখরুল ইসলাম আলমগীর। তিনি জানান, ঢাকা-১ আসন থেকে খন্দকার আবু আশফাক, ঢাকা-২ আসনে আমানউল্লাহ আমান, ঢাকা-৩ বাবু গয়েশর চন্দ্র রায়, ঢাকা-৪ তানভীর আহমেদ রবিন, ঢাকা-৫ নবীউল্লাহ নবী, ঢাকা-৬ ইশরাক হোসেন, ঢাকা-৮ মির্জা আব্বাস উদ্দীন আহমেদ, ঢাকা-১১ এম এ কাইয়ুম, ঢাকা-১২ সাইফুল আলম নিরব, ঢাকা-১৪ সানজিদা ইসলাম তুলি, ঢাকা-১৫ শফিকুল ইসলাম খান, ঢাকা-১৬ আমিনুল হক, ঢাকা-১৯ ড. দেওয়ান মোহাম্মদ সালাউদ্দিন এবং ঢাকা-২০ আসনে প্রাথমিকভাবে মনোনয়ন পেয়েছেন মঞ্জুরুল করিম রনি। ঢাকার মনোনয়নে এবার অন্যতম চমক ছিলেন ঢাকা-১৪ আসনের সানজিদা ইসলাম তুলি। তিনি ‘মায়ের ডাক’ নামক সংগঠনের সমন্বয়কারী। তার ভাই বিএনপি নেতা সাজেদুল ইসলাম সুমন গুম হওয়ার পর তিনি এই সংগঠন গড়ে তোলেন। গুম নিয়ে সোচ্চার ভূমিকায় দেশ-বিদেশে তিনি বেশ প্রশংসিত হন তিনি। এছাড়া, আগামী নির্বাচনে দলের চেয়ারপারসন বেগম খালেদা জিয়া তিনটি আসনে অংশ নেবেন। এগুলো হলো- ফেনী-১, বগুড়া-৭ ও দিনাজপুর-৩। আর দলের ভারপ্রাপ্ত চেয়ারম্যান তারেক রহমান একটি আসনে অংশ নেবেন, সেটি হলো বগুড়া-৬। ঠাকুরগাঁও-১ আসনে মির্জা ফখরুল ইসলাম আলমগীর এবং ঢাকা-১৪ থেকে প্রাথমিকভাবে মনোনয়ন পেয়েছেন মায়ের ডাকের সানজিদা তুলি। এর আগে দলের ভারপ্রাপ্ত চেয়ারম্যান তারেক রহমানের নেতৃত্বে স্থায়ী কমিটির বৈঠক হয়। সেখানে দলীয় প্রার্থীদের নামের প্রাথমিক তালিকা চূড়ান্ত করা হয়। সংবাদ সম্মেলনে উপস্থিত আছেন- বিএনপির স্থায়ী কমিটির সদস্য ড. খন্দকার মোশাররফ হোসেন, মির্জা আব্বাস, গয়েশ্বর চন্দ্র রায়, আব্দুল মঈন খান, মেজর (অব.) হাফিজ উদ্দিন আহমেদ, আমীর খসরু মাহমুদ চৌধুরী, সেলিমা রহমান, ইকবাল হাসান মাহমুদ টুকু ও ডা. এ জেড এম জাহিদ হোসেন।",
    "url": "https://www.dhakapost.com/politics/406711",
    "date": "2025-11-03T18:57:53+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 266,
    "scraped_at": "2026-02-05T13:15:00.344689"
  },
  {
    "title": "প্রথম ধাপে ১২৫ জনের নাম ঘোষণা করলো এনসিপি",
    "body": "ত্রয়োদশ জাতীয় সংসদ নির্বাচনের জন্য প্রথম ধাপে ১২৫ জন মনোনয়ন প্রার্থীর নাম ঘোষণা করেছে জাতীয় নাগরিক পার্টি (এনসিপি)। আজ (বুধবার) সকালে দলটির অস্থায়ী কার্যালয়ে দলের মনোনয়ন ঘোষণা করেন সদস্য সচিব আখতার হোসেন। তিনি বলেন, আমরা মনোনয়ন পত্র বিতরণের কাজ শেষ করেছি। আজকে প্রাথমিক তালিকা প্রকাশ করবো। আজ যাদের নাম প্রকাশ করবো তাদের বিরুদ্ধে যদি অভিযোগ থাকে, সেটা তদন্ত করে প্রার্থিতা বাতিল করবো। এ উপলক্ষ্যে আয়োজিত সংবাদ সম্মেলনে জাতীয় নাগরিক পার্টির (এনসিপি) যুগ্ম সদস্য সচিব ডা. তাসনিম জারা বলেন, আমাদের মনোনয়ন তালিকা অনেক ব্যাতিক্রম আছে। দলের মুখ্য সমন্বয়ক নাসীরুদ্দীন পাটওয়ারী বলেন, গণভোটের ‘হ্যাঁ’ ভোটে সকলে ভোট দেবেন। প্রার্থীরাও ‘হ্যাঁ’ ভোটে ভোট চাইবেন। দুনীতি, চাঁদাবাজ, আওয়ামী লীগ ও জাতীয় পার্টি কাউকে আমরা সংসদে পাঠাতে চাই না। এমন কাউকে পেলে আমাদের জানালে প্রার্থিতা বাতিল করে দেব। নির্বাচনী আইন না মানলে প্রার্থিতা বাতিল করবো। আমরা ১২৫ জনের প্রথম তালিকা ঘোষণা করব। আমাদের আরো দুইটি তালিকা যাবে।",
    "url": "https://www.dhakapost.com/politics/415588",
    "date": "2025-12-10T11:26:10+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 142,
    "scraped_at": "2026-02-05T13:15:01.914974"
  },
  {
    "title": "শিক্ষকদের জন্য কমিশন গঠন করবে বিএনপি : তারেক রহমান",
    "body": "শিক্ষকদের আর্থিক নিরাপত্তা, চাকরির স্থায়ীকরণ ও সম্মানজনক অবস্থান নিশ্চিত করতে উচ্চপর্যায়ের কমিশন গঠনের ঘোষণা দিয়েছেন বিএনপির ভারপ্রাপ্ত চেয়ারম্যান তারেক রহমান। মঙ্গলবার (৭ অক্টোবর) রাজধানীর সোহরাওয়ার্দী উদ্যানে বিশ্ব শিক্ষক দিবস উপলক্ষ্যে ‘শিক্ষক-কর্মচারী ঐক্যজোট’ আয়োজিত এক সমাবেশে ভিডিও বার্তায় তিনি এই ঘোষণা দেন। তারেক রহমান বলেন, আমরা বিশ্বাস করি, রাষ্ট্রে শিক্ষকদের মর্যাদার সঙ্গে রাষ্ট্রের সম্মান জড়িত। দুর্নীতিবাজরা বিত্তবান হলে সমাজের ভাবমূর্তি নষ্ট হয়, আর শিক্ষকের মর্যাদা অক্ষুণ্ণ থাকলে সমাজ শক্ত ভিত্তির ওপর দাঁড়ায়। রাষ্ট্র এবং সমাজে দুর্নীতি নামক ব্যাধি রয়েছে উল্লেখ করে তারেক রহমান বলেন, সমাজকে দুর্নীতিমুক্ত করতে হলে স্কুল, কলেজ ও মাদ্রাসার শিক্ষকগণ দুর্নীতির বিরুদ্ধে সামাজিক বিপ্লব গড়ে তোলার ক্ষেত্রে যোগ্য ভূমিকা পালন করতে পারেন বলে আমি মনে করি। তিনি বলেন, জনগণের ভোটে বিএনপি আবারো রাষ্ট্র পরিচালনার সুযোগ পেলে রাষ্ট্রের সামর্থ্য অনুযায়ী শিক্ষকদের আর্থিক নিরাপত্তা বেষ্টনী বাড়ানো, চাকরি স্থায়ীকরণ কিংবা জাতীয়করণের বিষয়টি ইতিবাচকভাবে বিবেচনার জন্য উচ্চপর্যায়ের কমিশন গঠন করব। তারেক রহমান বলেন, অতীতের ভালো দৃষ্টান্তগুলো থেকে অভিজ্ঞতা অর্জন আর খারাপ দৃষ্টান্তগুলো বর্জনের মধ্য দিয়ে একটি সমৃদ্ধ, সুন্দর, নিরাপদ, মানবিক বাংলাদেশ গড়ার কর্মপরিকল্পনা বাস্তবায়নই হোক আমাদের এই সময়ের অঙ্গীকার। বিশ্ব এখন আর্টিফিশিয়াল ইন্টেলিজেন্সের (কৃত্রিম বুদ্ধিমত্তা) যুগে প্রবেশ করেছে উল্লেখ করে বিএনপির শীর্ষ এই নেতা বলেন, জ্ঞানে-বিজ্ঞানে বিশ্ব এগিয়ে যাচ্ছে। প্রতিযোগিতামূলক এই বিশ্বে সমান ও মর্যাদার সঙ্গে একটি প্রভাবশালী জাতিরাষ্ট্র হিসেবে টিকে থাকাই আমাদের সামনে এই মুহূর্তের সবচেয়ে বড় চ্যালেঞ্জ। এই চ্যালেঞ্জ মোকাবিলায় আমাদের অর্থ-বিত্তে, মেধা-মননে, জ্ঞানে-বিজ্ঞানে সমৃদ্ধ হতেই হবে। প্রতিষ্ঠা করতে হবে জ্ঞানভিত্তিক রাষ্ট্র এবং সমাজ। দেশের শিক্ষকগণই হচ্ছেন জ্ঞানভিত্তিক রাষ্ট্র-সমাজ গড়ার অন্যতম প্রধান হাতিয়ার। সুতরাং এই হাতিয়ার যদি দুর্বল হয়, তাহলে রাষ্ট্রকে শক্তিশালী ভিত্তির ওপর দাঁড় করানো সম্ভব নয়। শিক্ষক সম্পর্কে জগৎবিখ্যাত পদার্থবিজ্ঞানী আলবার্ট আইনস্টাইনের একটি কথা তিনি মনে করিয়ে দেন: তিনি বলেছিলেন— ‘সৃষ্টিশীল প্রকাশ এবং জ্ঞানের মধ্যে আনন্দ জাগ্রত করা হলো শিক্ষকের সর্বপ্রধান শিল্প'।’ প্রাথমিক থেকে শুরু করে সর্বোচ্চ বিদ্যাপীঠ পর্যন্ত সরকারি-বেসরকারি, এমপিও কিংবা নন-এমপিও সব মিলিয়ে সারাদেশে শিক্ষা প্রতিষ্ঠানের সংখ্যা কমবেশি সম্ভবত প্রায় ৯৫ হাজার বলে উল্লেখ করেন তারেক রহমান। তিনি বলেন, এরমধ্যে সম্ভবত সম্পূর্ণ এমপিওভুক্ত প্রতিষ্ঠানের সংখ্যা ২৬ হাজারের বেশি। জনসংখ্যার তুলনায় দেশের বর্তমানে শিক্ষা প্রতিষ্ঠানের এই সংখ্যাকে হয়তো বেশি বলা যাবে না। কিন্তু সবাই মিলে শিক্ষক-শিক্ষার্থী এবং বিদ্যমান শিক্ষা প্রতিষ্ঠানগুলোর গুণগতমান নিশ্চিত করতেই হবে। দেশের শিক্ষা ব্যবস্থাকে পুঁথিনির্ভর না রেখে শিক্ষা কারিকুলামকে স্কুল পর্যায় থেকেই ব্যবহারিক এবং কারিগরি নির্ভর শিক্ষা ব্যবস্থায় রূপান্তর করার বিকল্প নেই। একটি দায়িত্বশীল রাজনৈতিক দল হিসেবে বিএনপি ইতোমধ্যেই বিশেষজ্ঞদের নিয়ে প্রয়োজনীয় কর্মপরিকল্পনা প্রণয়নের কাজ শুরু করেছে। তারেক রহমান বলেন, শিক্ষক-শিক্ষিকারা যাতে নিজেকে একজন রোল মডেল হিসেবে শিক্ষার্থীদের সামনে আত্মবিশ্বাসের সঙ্গে উপস্থাপন করতে পারেন, সে ধরনের শিক্ষা ব্যবস্থাপনা প্রণয়নে বিএনপি বাস্তবধর্মী পরিকল্পনা নিয়ে কাজ করছে। বিএনপির কর্মপরিকল্পনায় শিক্ষকদের আর্থিক এবং সামাজিক নিরাপত্তা নিশ্চিতের ব্যাপারেও সুনির্দিষ্ট এবং বাস্তবমুখী পদক্ষেপ নিয়ে কাজ করছি। দেশের শিক্ষক সমাজের, বিশেষ করে স্কুল-মাদ্রাসা, প্রাথমিক, মাধ্যমিক এবং উচ্চ-মাধ্যমিক পর্যায়ের শিক্ষকদের আর্থিক নিরাপত্তার নিশ্চয়তা এবং সামাজিক সম্মান সুসমুন্নত করে শিক্ষকতা পেশাকে সুযোগ এবং সম্মানের দিক থেকে প্রতিযোগিতামূলক করে গড়ে তোলা প্রয়োজন। আমি আগেও বলেছি, শিক্ষকতা পেশা কখনোই ‘উপায়হীন বিকল্প’ কিংবা একটি সাধারণ চাকরির মতো হতে পারে না। বরং, শিক্ষা-দীক্ষায় সবচেয়ে মেধাবী মানুষটি যাতে কর্মজীবনে প্রথম অগ্রাধিকার হিসেবে শিক্ষকতা পেশাকে বেছে নিতে আগ্রহী হয়ে ওঠেন, বিএনপি শিক্ষক নিয়োগ এবং শিক্ষা ব্যবস্থাকে সেভাবেই ঢেলে সাজানোর পরিকল্পনা এবং উপায় নিয়ে কাজ করছে। তিনি বলেন, একইসঙ্গে প্রচলিত শিক্ষা কারিকুলামকে ব্যবহারিক এবং কারিগরি শিক্ষা প্রধান করে ঢেলে সাজানোর লক্ষ্যে অগ্রাধিকার ভিত্তিতে ‘শিক্ষা সংস্কার কমিশন’ গঠন করা হবে। নৈতিকতা এবং ধর্মীয়-সামাজিক মূল্যবোধের আলোকে কর্মমুখী শিক্ষা ব্যবস্থা প্রবর্তন এবং শিক্ষা ব্যবস্থার আধুনিকায়নে জরুরি ভিত্তিতে পদক্ষেপ গ্রহণ করা না গেলে বৈশ্বিক প্রতিযোগিতায় টিকে থাকা আমাদের জন্য কঠিন হয়ে পড়বে। তারেক রহমান বলেন, রাষ্ট্র-রাজনীতি এবং সরকারের উন্নয়নে বিএনপির গৃহীত সকল পরিকল্পনা বাস্তবায়নের জন্য প্রয়োজন জনগণের স্বতঃস্ফূর্ত সমর্থন। প্রয়োজন দেশের সবচেয়ে সচেতন অংশ— শিক্ষকদের সমর্থন। একটি জ্ঞান ও মেধাভিত্তিক রাষ্ট্র এবং সরকার গঠনে আসন্ন নির্বাচনে বিএনপি আপনাদের সমর্থন এবং সহায়তা চায়। বিএনপি সম্মানিত শিক্ষক-কর্মচারী ভাই-বোনদের আন্তরিক সহযোগিতা চায়।",
    "url": "https://www.dhakapost.com/politics/400252",
    "date": "2025-10-07T18:54:42+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 596,
    "scraped_at": "2026-02-05T13:15:03.479164"
  },
  {
    "title": "ফ্যাসিস্ট শাসনামলে শিবিরের ওপর মানবাধিকার লঙ্ঘন ছিল নজিরবিহীন",
    "body": "সার্বজনীন মানবাধিকার প্রতিষ্ঠা এবং সব ধরনের মানবাধিকার লঙ্ঘন বন্ধের আহ্বান জানিয়েছে বাংলাদেশ ইসলামী ছাত্রশিবির। ছাত্রশিবিরের পক্ষ থেকে দাবি করা হয়েছে, বিগত ফ্যাসিস্ট শাসনামলে ছাত্রশিবিরের ওপর যে ভয়াবহ মানবাধিকার লঙ্ঘিত হয়, তা ছিল নজিরবিহীন। ২০০৯ থেকে ২০২৪ সালের মধ্যে ছাত্রশিবির আয়োজিত প্রায় সব মিছিল, সমাবেশ, র‌্যালি ও ঘরোয়া আয়োজনে আইনশৃঙ্খলা বাহিনী এবং সরকারদলীয় সন্ত্রাসীরা হামলা চালিয়েছে। মিথ্যা মামলা দিয়ে ৩৮ হাজার ৩৩৮ জন নেতাকর্মীকে গ্রেপ্তার করে নির্মম নির্যাতন করা হয়েছে। অদ্যাবধি গুম করা ৭ জন ফিরিয়ে দেওয়াসহ সব মানবাধিকার লঙ্ঘন বন্ধে যথাযথ ব্যবস্থা গ্রহণের আহ্বান জানিয়েছে সংগঠনটি। বুধবার (১০ ডিসেম্বর) আন্তর্জাতিক মানবাধিকার দিবস ও বিশ্ব মানবাধিকার দিবস ঘোষণার ৭৫ বছর পূর্তির দিনে এক বিবৃতিতে এ আহ্বান জানিয়েছে ছাত্রশিবিরের কেন্দ্রীয় সভাপতি জাহিদুল ইসলাম ও সেক্রেটারি জেনারেল নূরুল ইসলাম সাদ্দাম। যৌথ বিবৃতিতে তারা বলেন, “আজ আমরা এমন একটি সময়ে এই দিবসটি পালন করছি, যখন দেশে দেশে মানবাধিকার লঙ্ঘন চূড়ান্ত পর্যায়ে পৌঁছেছে। যুদ্ধবিরতির পরেও গাজায় ইসরায়েলি সন্ত্রাসীদের বর্বরতা থেমে নেই। গাজার স্বাস্থ্য মন্ত্রণালয়ের তথ্য অনুযায়ী, ২০২৫ সালের ১০ অক্টোবরের যুদ্ধবিরতি হওয়ার পর অন্তত ৩৫০–৩৬০ জন ফিলিস্তিনি নিহত হয়েছেন। এ নিয়ে মৃত্যুর সংখ্যা ৭০ ছাড়িয়েছে। সুদানে ২০২৩ সালের এপ্রিল থেকে চলা গৃহযুদ্ধ ও সহিংসতার কারণে দেশটি মানবিক বিপর্যয়ে পড়েছে। সরকারি হিসাব অনুযায়ী সেখানে ৩,৩৮৪ জন নিহত হলেও প্রকৃত সংখ্যা ২০ হাজারের অধিক এবং বাস্তুচ্যুত প্রায় ১২ মিলিয়ন মানুষ। মিয়ানমার, কাশ্মীরেও মানবাধিকার ভূলুণ্ঠিত হচ্ছে। নেতারা বাংলাদেশে চলমান মানবাধিকার লঙ্ঘন নিয়ে গভীর উদ্বেগ প্রকাশ করে বলেন, ‘দীর্ঘদিনের আওয়ামী ফ্যাসিবাদী শাসনে সংঘটিত গুম, খুন ও বিচারবহির্ভূত হত্যার ভয়াবহতা কাটতে না কাটতেই জনগণ আবারও নতুন নির্যাতন, অবিচার ও অসহিষ্ণুতার মুখোমুখি হচ্ছে।’ গণমাধ্যমের তথ্য অনুযায়ী, গত এক বছরে একটি নির্দিষ্ট দলের নেতাকর্মীদের হাতে কমপক্ষে ২০৯ জন নিহত হয়েছে; আদালত চত্বরসহ বিভিন্ন জনসমাগমস্থলে প্রকাশ্য দিবালোকে হত্যাকাণ্ড ঘটছে। সংবিধানস্বীকৃত মিছিল-মিটিংয়ে নিয়মিত হামলা চলছে, কুরআন তালিম ও বিভিন্ন সামাজিক-শিক্ষার্থীবান্ধব কার্যক্রমও টার্গেট হচ্ছে, এমনকি নারীরাও হামলা থেকে নিস্তার পাচ্ছে না। পেশাগত দায়িত্ব পালন করতে গিয়ে জানুয়ারি থেকে নভেম্বর পর্যন্ত ৩৯০ জন সাংবাদিক হামলা, নির্যাতন ও হয়রানির শিকার হয়েছেন। ন্যায্য অধিকার আদায়ের আন্দোলনে যোগ দিতে গিয়ে অসংখ্য শিক্ষক, শিক্ষার্থী ও বিভিন্ন শ্রেণিপেশার মানুষ পুলিশের হামলা ও গ্রেপ্তাররর্ শিকার হয়েছেন। নেতারা বিবৃতিতে আরও বলেন, বিগত ফ্যাসিস্ট শাসনামলে ছাত্রশিবিরের ওপর যে ভয়াবহ মানবাধিকার লঙ্ঘিত হয়, তা ছিল নজিরবিহীন। পরিসংখ্যান অনুযায়ী ২০০৯ থেকে ২০২৪ সালের মধ্যে ছাত্রশিবির আয়োজিত প্রায় সকল মিছিল, সমাবেশ, র‌্যালি ও ঘরোয়া আয়োজনে আইনশৃঙ্খলা বাহিনী ও সরকারদলীয় সন্ত্রাসীরা হামলা চালিয়েছে। শুধু মিছিল-মিটিং নয়, বিনা উসকানিতে ছাত্রশিবিরের সাংগঠনিক মেস, বাসা ও অফিসেও হামলা, ভাঙচুর ও লুটপাট চালানো হয়েছে। আইনশৃঙ্খলা বাহিনী এই সময়ে ৬,২২৩টি ও দলীয় সন্ত্রাসীরা ২,৫২৪ স্থানে তথাকথিত অভিযানের নামে ছাত্রশিবিরের নিরপরাধ নেতাকর্মীদের ওপর হামলা পরিচালনা করে। মিথ্যা মামলা দিয়ে ৩৮ হাজার ৩৩৮ জন নেতাকর্মীকে গ্রেপ্তার করে নির্মম নির্যাতন করা হয়েছে। বিগত সাড়ে ১৫ বছরে ১০৩ জনকে শহীদ করা হয়েছে। অসংখ্য নেতাকর্মীকে গুম করে হত্যা করা হয়েছে এবং বর্তমানে ৭ জন এখনও গুম অবস্থায় রয়েছেন। অত্যন্ত উদ্বেগের বিষয় হলো, ৫ আগস্ট ছাত্র-জনতার অভ্যুত্থানে পরে থেকে ছাত্রশিবিরের বিরুদ্ধে মানবাধিকার লঙ্ঘনের ঘটনা থেমে নেই। সংগঠনের সেবামূলক কার্যক্রমে অব্যাহতভাবে বাধা প্রদান, হামলা ও নির্যাতন অব্যাহত আছে। অথচ এ ব্যাপারেও প্রশাসন কার্যত নীরব ভূমিকা পালন করছে। নেতারা বলেন, সীমান্তে বিএসএফ কর্তৃক বাংলাদেশি নাগরিকদের প্রাণহানি চলছেই। মানবাধিকারের তোয়াক্কা না করে, গত এক দশকে সীমান্তে বিএসএফ অন্তত ৩০৫ জন বাংলাদেশি নাগরিককে হত্যা করেছে, একই সময়ে তাদের হাতে আহত হয়েছেন আরও অন্তত ২৮২ জন মানুষ। শুধু চলতি বছরের ১১ মাসে অন্তত ২৪ জন বাংলাদেশি নাগরিককে হত্যা করেছে বিএসএফ। অথচ মানবাধিকার সংস্থাসমূহ এ ব্যাপারে নীরব ভূমিকা পালন করে আসছে। বিশ্ব মানবাধিকার দিবসের এই দিনে আমরা ছাত্রশিবিরের গুমকৃত ৭ জন ফিরিয়ে দেওয়াসহ সব মানবাধিকার লঙ্ঘন বন্ধে যথাযথ ব্যবস্থা গ্রহণের পাশাপাশি আইনের শাসন, মতপ্রকাশের স্বাধীনতা, মৌলিক মানবাধিকার প্রতিষ্ঠায় দল-মত নির্বিশেষে ছাত্রসমাজসহ আপামর জনতাকে ঐক্যবদ্ধ হওয়ার আহ্বান জানিয়েছেন শিবির নেতারা।",
    "url": "https://www.dhakapost.com/politics/415770",
    "date": "2025-12-10T21:23:31+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 574,
    "scraped_at": "2026-02-05T13:15:07.100746"
  },
  {
    "title": "নাহিদের বক্তব্য অগ্রহণযোগ্য : জামায়াতে ইসলামী",
    "body": "নির্বাচনে পিআর পদ্ধতি নিয়ে জামায়াতে ইসলামীর আন্দোলন পরিকল্পিত রাজনৈতিক প্রতারণা— জাতীয় নাগরিক পার্টির (এনসিপি) আহ্বায়ক নাহিদ ইসলামের এমন বিস্ফোরক বক্তব্যের পর প্রতিক্রিয়া জানিয়েছে বাংলাদেশ জামায়াতে ইসলামী। রোববার দলটির কেন্দ্রীয় সহকারী সেক্রেটারি জেনারেল অ্যাডভোকেট এহসানুল মাহবুব জুবায়ের গণমাধ্যমকে বলেন, দায়িত্বশীল জায়গা থেকে নাহিদ ইসলামের পিআর নিয়ে জামায়াতে ইসলামীর আন্দোলন ইস্যুতে এ ধরনের বক্তব্য অপ্রত্যাশিত ও অগ্রহণযোগ্য। যা কোনোভাবে সমর্থন করে না জামায়াতে ইসলামী। এর আগে বিকেলে সামাজিক যোগাযোগ মাধ্যম ফেসবুকে এক পোস্টে নাহিদ ইসলাম বলেন, জামায়াতে ইসলামীর তথাকথিত আনুপাতিক প্রতিনিধিত্ব (পিআর) আন্দোলন একটি পরিকল্পিত রাজনৈতিক প্রতারণা ছাড়া কিছুই ছিল না। জনগণের গণঅভ্যুত্থানের পরিপ্রেক্ষিতে রাষ্ট্র ও সংবিধানের পুনর্গঠনের প্রকৃত প্রশ্ন থেকে জাতীয় সংলাপ ও ঐকমত্য কমিশনের সংস্কার প্রক্রিয়াকে ভিন্ন খাতে প্রবাহিত করতে এ আন্দোলন করা হয়েছিল। এনসিপির আহ্বায়ক পোস্টে লেখেন, ভোটের আনুপাতিক প্রতিনিধিত্বের (পিআর) ভিত্তিতে উচ্চকক্ষ প্রতিষ্ঠার দাবিটি ছিল সাংবিধানিক সুরক্ষা হিসেবে। আমরা এ ধরনের মৌলিক সংস্কার ঘিরে একটি আন্দোলন গড়ে তুলতে চেয়েছিলাম এবং জুলাই সনদের আইনি কাঠামোকে বিস্তৃত জাতীয় ঐকমত্যের মাধ্যমে প্রতিষ্ঠিত করতে চেয়েছিলাম। কিন্তু জামায়াত ও তার মিত্ররা এই এজেন্ডা হাইজ্যাক করে এটিকে শুধু পিআর ইস্যুতে পরিণত করে। এই পিআর আন্দোলনকে দলীয় হীন স্বার্থ আদায়ে দরকষাকষির হাতিয়ার হিসেবে ব্যবহার করে। তাদের উদ্দেশ্য কখনোই সংস্কার ছিল না, এটি ছিল কৌশল মাত্র। নাহিদ আরও লেখেন, জামায়াতে ইসলামী জুলাই অভ্যুত্থানের আগে বা পরে কখনো সংস্কার আলোচনায় অংশ নেয়নি। তারা কোনো বাস্তব প্রস্তাব, কোনো সাংবিধানিক দৃষ্টিভঙ্গি এবং একটি গণতান্ত্রিক প্রজাতন্ত্রের প্রতি কোনো প্রতিশ্রুতি দেয়নি। ‘ঐকমত্য কমিশনের সংস্কারের প্রতি তাদের হঠাৎ সমর্থন কোনো দৃঢ় বিশ্বাসের কিছু ছিল না, বরং এটি ছিল কৌশলগত অনুপ্রবেশ, সংস্কারবাদের ছদ্মবেশে একটি রাজনৈতিক নাশকতা।’ বাংলাদেশের জনগণ তাদের প্রতারণা স্পষ্টভাবে বুঝতে পেরেছে জানিয়ে তিনি লেখেন, তারা জেগে উঠেছে এবং আর কোনো মিথ্যা সংস্কারবাদী বা কৌশলী ব্যক্তিদের দ্বারা প্রতারিত হবে না। সর্বশক্তিমান (আল্লাহ) কিংবা এই দেশের সার্বভৌম জনগণ কেউই আর কখনো অসৎ, সুবিধাবাদী এবং নৈতিকভাবে দেউলিয়া শক্তিকে তাদের শাসন করতে দেবে না।",
    "url": "https://www.dhakapost.com/politics/403254",
    "date": "2025-10-19T21:44:18+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 289,
    "scraped_at": "2026-02-05T13:15:08.721879"
  },
  {
    "title": "প্রতিপক্ষ যা-ই করুক, বিএনপি সংঘর্ষে যাবে না",
    "body": "রাজনৈতিক সংস্কৃতি পরিবর্তন ছাড়া দেশ ভালোর দিকে যাবে না বলে মন্তব্য করেছেন বিএনপির স্থায়ী কমিটির সদস্য আমীর খসরু মাহমুদ চৌধুরী। তিনি বলেন, ‘গণতন্ত্র থেকে সরে যাওয়ার কোনো সুযোগ নেই। বিএনপি সবার আকাঙ্ক্ষা পূরণে কাজ করছে বলেই রাজনৈতিক সহনশীলতা চর্চা করে যাচ্ছে এবং সাংঘর্ষিক রাজনীতি চায় না দলটি।’ রোববার (২৩ নভেম্বর) দুপুরে বাংলাদেশ মেডিকেল বিশ্ববিদ্যালয়ের অডিটোরিয়ামে বিএনপির ভারপ্রাপ্ত চেয়ারম্যান তারেক রহমানের ঘোষণা করা ৩১ দফায় আগামীর রাষ্ট্র ভাবনা ও দেশের স্বাস্থ্য ব্যবস্থার প্রেক্ষাপট নিয়ে আয়োজিত আলোচনা সভায় প্রধান অতিথির বক্তব্যে এসব কথা বলেন তিনি। তিনি বলেন, দেশের শিক্ষা প্রায় ধ্বংস হয়ে গেছে। কর্মসংস্থানের চাহিদার সঙ্গে শিক্ষার সামঞ্জস্য নেই। সবাই ম্যাট্রিক, আইএ, বিএ, ডাক্তার বা ইঞ্জিনিয়ার হওয়ার দিকে ছুটছে। কিন্তু দেশের ভোকেশনাল রিকোয়্যারমেন্টের দিকে কেউ মনোযোগ দিচ্ছে না। চীনের উদাহরণ টেনে তিনি বলেন, চীনে স্কুল থেকেই ৬০ শতাংশ শিক্ষার্থী ভোকেশনাল স্কুলে যায়। তারা ইলেকট্রিশিয়ান, প্লাম্বার, মেশিনিস্ট হয়ে বের হয় এবং দেশের অর্থনীতিকে টেনে নেয়। আমাদের দেশেও স্কিল ডেভেলপমেন্ট ছাড়া শিল্পে, আইটি সেক্টরে বা ফ্যাক্টরিতে চাকরি সৃষ্টি হবে না। তিনি আইটি খাতকে বাংলাদেশের সবচেয়ে সম্ভাবনাময় খাত হিসেবে উল্লেখ করেন। আমীর খসরু বলেন, বিএনপির লক্ষ্য এক কোটি কর্মসংস্থান। বিএনপি ভোকেশনাল ট্রেনিং, আইটি ট্রেনিং এবং শিল্প খাতে বিনিয়োগ বাড়িয়ে এক কোটি কর্মসংস্থান তৈরি করতে চায়। ম্যাট্রিক, আইএ, বিএ পাস করা বিপুলসংখ্যক বেকার তরুণ-তরুণীকে স্কিল ডেভেলপমেন্ট প্রোগ্রামের মাধ্যমে কর্মজীবনে যুক্ত করা হবে। কল সেন্টার শিল্পের উদাহরণ দিয়ে তিনি বলেন, পাশের দেশগুলোতে লক্ষ লক্ষ ছেলে-মেয়েরা কল সেন্টারে কাজ করছে। এই সেক্টরেও আমাদের বড় প্রোগ্রাম আছে। এই পরিকল্পনা শুধু রাজনৈতিক প্রতিশ্রুতি নয়; বাস্তবায়নযোগ্য কর্মসূচি বলে দাবি করেন তিনি। বলেন, জনগণ জানতে চায়— আমার জন্য কী আছে? বিএনপির কর্মসূচি সেই প্রশ্নের জবাব দিচ্ছে। সাংঘর্ষিক রাজনীতি নয়, সহনশীল রাজনৈতিক সংস্কৃতি গড়ে তোলার আহ্বান জানিয়ে আমীর খসরু বলেন, তারেক রহমান কোনো সাংঘর্ষিক রাজনীতি করতে চান না। তিনি বলেছেন— সাংঘর্ষিক রাজনীতিতে যাওয়া যাবে না। প্রতিপক্ষ যা-ই করুক, বিএনপি সংঘর্ষে যাবে না। যত সংস্কারই করা হোক, রাজনৈতিক সংস্কৃতি পরিবর্তন না হলে দেশ ভালোর দিকে এগোবে না উল্লেখ করে তিনি বলেন, রাজনীতিতে সহনশীলতা থাকা জরুরি। মতের অমিল থাকতেই পারে, কিন্তু সম্মান দেখাতে হবে। দিনের শেষে গণতন্ত্র ছাড়া অন্য কোনো পথ নেই। তিনি কড়া ভাষায় বলেন, “ওনারা যাই করুক, আমরা কিন্তু সাংঘর্ষিক রাজনীতির দিকে যাচ্ছি না। এটাই বিএনপির আগামী দিনের রাজনীতি।” স্থিতিশীলতা ছাড়া কোনো উন্নয়ন বা কর্মসূচি সফল হবে না বলেও সতর্ক করেন তিনি। বলেন, এখন আর মেধা ছাড়া কোনো রাজনীতি চলবে না। বিএনপি নতুন প্রজন্মকে সামনে এনে নতুন এক রাজনৈতিক ধারার সূচনা করেছে। তিনি নেতা-কর্মীদের সতর্ক করে বলেন, রাজনীতিকে নতুন প্রজন্মের চিন্তা, যুক্তি ও তথ্যের মানদণ্ডে নিজেদের সাজাতে হবে। এখন স্লোগানের রাজনীতি নয়। এক্ষেত্রে তারেক রহমান যে নতুন ধারার রাজনীতি শুরু করেছেন, সেটাই বিএনপির ভবিষ্যৎ। তিনি আরও বলেন, শেখ হাসিনার ফ্যাসিস্ট শাসন ভেঙে পড়ার পর দেশের মানুষের মনে বিশাল পরিবর্তন এসেছে। তৈরি হয়েছে আকাশচুম্বী প্রত্যাশা। বিএনপি সেই প্রত্যাশা ধারণ করছে। আমাদের নেতা তারেক রহমান বাংলাদেশের মানুষের আকাঙ্ক্ষাকে ধারণ করতে পেরেছেন। আমরা এখন রাষ্ট্র গঠনের প্রক্রিয়ার মধ্যে আছি। যারা জনগণের আকাঙ্ক্ষা ধারণ করতে পারে না, তাদের কোনো রাজনীতি বাংলাদেশের থাকবে না।",
    "url": "https://www.dhakapost.com/politics/411612",
    "date": "2025-11-23T15:25:54+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 466,
    "scraped_at": "2026-02-05T13:15:10.325818"
  },
  {
    "title": "জামায়াত আমিরের সঙ্গে সৌজন্য সাক্ষাৎ করলেন নরওয়ের রাষ্ট্রদূত",
    "body": "বাংলাদেশ ও নরওয়ের মধ্যে দ্বিপাক্ষিক ব্যবসা-বাণিজ্য, বিনিয়োগ ও অর্থনৈতিক সহযোগিতা আরও সম্প্রসারিত ও সুদৃঢ় হবে- এমন আশাবাদ ব্যক্ত করেছেন বাংলাদেশ জামায়াতে ইসলামীর আমির ডা. শফিকুর রহমান ও ঢাকাস্থ নরওয়ের রাষ্ট্রদূত হাকন অ্যারাল্ড গুলব্রান্ডসেন। বুধবার (১৫ অক্টোবর) দুপুরে রাজধানীর বসুন্ধরায় জামায়াত কার্যালয়ে আয়োজিত সৌজন্য সাক্ষাৎ ও অনুষ্ঠিত বৈঠকে এ আশাবাদ ব্যক্ত করা হয়। বৈঠকের শুরুতে রাষ্ট্রদূত হাকন গুলব্রান্ডসেন আমিরে জামায়াতের শারীরিক অবস্থার খোঁজ খবর নেন এবং তার দ্রুত ও পূর্ণ সুস্থতা কামনা করেন। আলোচনায় বাংলাদেশের আসন্ন জাতীয় নির্বাচন, গণতন্ত্রের অগ্রযাত্রা এবং নির্বাচন প্রক্রিয়ার স্বচ্ছতা নিয়ে মতবিনিময় হয়। আমিরে জামায়াত বলেন, সুষ্ঠু ও গ্রহণযোগ্য নির্বাচন দেশের গণতান্ত্রিক ধারাকে এগিয়ে নিতে অপরিহার্য। তিনি নির্বাচন ব্যবস্থায় আন্তর্জাতিক সহযোগিতা ও কারিগরি সহায়তার প্রয়োজনীয়তার ওপর গুরুত্বারোপ করেন। বৈঠকে উভয় পক্ষ বাংলাদেশের টেকসই গণতন্ত্র, মানবাধিকার সুরক্ষা এবং গণতান্ত্রিক প্রতিষ্ঠানগুলোর স্বাধীনতা ও কার্যকর ভূমিকা নিয়ে গঠনমূলক আলোচনা করেন। একই সঙ্গে দুই দেশের অর্থনৈতিক সম্পর্ক, বিনিয়োগ, ব্যবসা-বাণিজ্য ও শিক্ষা খাতে নতুন সহযোগিতার সুযোগ নিয়েও আশাবাদ ব্যক্ত করা হয়। জামায়াতে ইসলামীর পক্ষ থেকে বৈঠকে উপস্থিত ছিলেন, সেক্রেটারি জেনারেল ও সাবেক সংসদ সদস্য মিয়া গোলাম পরওয়ার, সহকারী সেক্রেটারি জেনারেল ও কেন্দ্রীয় প্রচার ও মিডিয়া বিভাগের প্রধান অ্যাডভোকেট এহসানুল মাহবুব জুবায়ের, কেন্দ্রীয় নির্বাহী পরিষদ সদস্য মোবারক হোসাইন এবং পররাষ্ট্র বিষয়ক উপদেষ্টা প্রফেসর ড. মাহমুদুল হাসান।",
    "url": "https://www.dhakapost.com/politics/402248",
    "date": "2025-10-15T20:34:35+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 193,
    "scraped_at": "2026-02-05T13:15:15.664388"
  },
  {
    "title": "হাসিনাকে দেশে ফিরিয়ে না আনলে এই রায়ের কোনো মূল্য নেই : মীর স্নিগ্ধ",
    "body": "জুলাই গণঅভ্যুত্থানে শহীদ মীর মুগ্ধের ভাই মীর মাহবুবুর রহমান স্নিগ্ধ বলেছেন, এই রায়ের কোনো মূল্য নেই। যদি না শেখ হাসিনা এবং সাবেক স্বরাষ্ট্রমন্ত্রী আসাদুজ্জামান কামালকে দেশে ফিরিয়ে এনে এটা কার্যকর করা না হয়। যদি ফাঁসি কার্যকর করা না হয়, তাহলে আওয়ামী দোসররা তাদের প্রোপাগান্ডা চালিয়ে যাবে। সুতরাং যত দ্রুত সম্ভব তাদের দেশে ফিরিয়ে এনে রায় কার্যকর করা হোক। সোমবার বিকেল ৩টা ৪০ মিনিটের দিকে আন্তর্জাতিক অপরাধ ট্রাইব্যুনাল থেকে বের হয়ে সাংবাদিকদের তিনি এসব কথা বলেন। স্নিগ্ধ বলেন, ভারতের প্রতি বার্তা থাকবে যে, একজন খুনি ফ্যাসিস্টকে নিজেদের কাছে না রেখে তাকে দেশের মানুষের কাছে ফিরিয়ে দিন। দেশের মানুষই ফ্যাসিস্ট হাসিনার বিষয়ে সিদ্ধান্ত নেবে। তিনি আরও বলেন, শহীদ পরিবারেরা সাবেক আইজিপি মামুনের পাঁচ বছরের রায়ে সম্পূর্ণ সন্তুষ্ট হয়নি। যদিও সে রাজসাক্ষী, তবুও তাকে পাঁচ বছর না দিয়ে যাবজ্জীবন দেওয়া উচিত ছিল। উচ্চ আদালতে যদি আপিল করার সুযোগ থাকে, তাহলে আমরা এ বিষয়ে আপিল করব।",
    "url": "https://www.dhakapost.com/politics/410188",
    "date": "2025-11-17T15:59:10+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 142,
    "scraped_at": "2026-02-05T13:15:17.238302"
  },
  {
    "title": "খালেদা জিয়ার অবস্থা গত ৩ দিন একই রকম, গ্রহণ করতে পারছেন চিকিৎসা",
    "body": "গত তিন দিন ধরে বিএনপি চেয়ারপারসন খালেদা জিয়ার স্বাস্থ্যের অবস্থা একই রকম আছে বলে জানিয়েছেন তার ব্যক্তিগত চিকিৎসক ও দলের স্থায়ী কমিটির সদস্য ডা. এ জেড এম জাহিদ হোসেন। উনাকে যে চিকিৎসা দেওয়া হচ্ছে তিনি তা গ্রহণ করতে পারছেন। শনিবার (২৯ নভেম্বর) রাতে রাজধানীর বসুন্ধরা আবাসিক এলাকায় এভার কেয়ার হাসপাতালের সামনে সাংবাদিকদের এসব কথা বলেন তিনি। ডা. জাহিদ বলেন, খালেদা জিয়ার জন্য পৃথিবীর সবচেয়ে ভালো চিকিৎসার ব্যবস্থা এখানে (হাসপাতালে) করা হয়েছে। বাংলাদেশ, যুক্তরাষ্ট্র, যুক্তরাজ্য, সিঙ্গাপুর, সৌদি আরব ও চীনের চিকিৎসকদের সমন্বয়ে খালেদা জিয়াকে চিকিৎসা দেওয়া হচ্ছে। তাদের সঙ্গে সার্বক্ষণিক যোগাযোগ রাখছেন বিএনপির ভারপ্রাপ্ত চেয়ারম্যান তারেক রহমানের স্ত্রী ডা. জোবায়দা রহমান। এ ছাড়া তারেক রহমানও সার্বক্ষণিক চিকিৎসার খোঁজ রাখছেন। তিনি বলেন, চিকিৎসা দেওয়ার দায়িত্ব চিকিৎসকদের। তারা সর্বোচ্চ চিকিৎসা দিয়ে যাচ্ছেন। ভালো করার মালিক আল্লাহ। আপনারা সবাই উনার জন্য দোয়া করবেন। এ সময় তিনি জানান, খালেদা জিয়ার স্বাস্থ্য বিবেচনা করে মেডিকেল বোর্ড অনুমতি দিলে তাকে বিদেশে নেওয়া হতে পারে। যখন এটি হবে তখন জানানো হবে।",
    "url": "https://www.dhakapost.com/politics/413172",
    "date": "2025-11-29T21:55:03+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 153,
    "scraped_at": "2026-02-05T13:15:20.340476"
  },
  {
    "title": "পরিকল্পনা বাস্তবায়নে জনগণের শক্তিশালী ম্যান্ডেটের ওপরে দাঁড়াতে হবে",
    "body": "বিএনপির ভারপ্রাপ্ত চেয়ারম্যান তারেক রহমান বলেছেন, আগামীর পরিকল্পনা বাস্তবায়নে নির্বাচনে আমাদেরকে শক্তিশালী ম্যান্ডেটের ওপরে দাঁড়াতে হবে। তিনি আরও বলেন, ‘জনগণের দুর্বল রায় নিয়ে সরকার গঠন হলে অনেকগুলো কাজ করা সম্ভব নাও হতে পারে। আমরা দেশ গড়ার যে পরিকল্পনা করেছি, সেগুলো বাস্তবায়নের জন্য অবশ্যই জনসমর্থন প্রয়োজন। সেজন্য আগামী সরকারকে শক্তিশালী ম্যান্ডেটের ওপরে দাঁড়াতে হবে।’ রোববার (১৪ ডিসেম্বর) ‘আসন্ন জাতীয় সংসদ নির্বাচন ও জনপ্রত্যাশা’ শীর্ষক আলোচনায় পেশাজীবী ও বিশিষ্টজনদের কাছে বিএনপির আগামী দিনের ভাবনা তুলে ধরতে গিয়ে তিনি এসব কথা বলেন। অনুষ্ঠানে লন্ডন থেকে ভার্চুয়ালি যুক্ত হন বিএনপির ভারপ্রাপ্ত চেয়ারম্যান। এ সময় আগামী জাতীয় সংসদ নির্বাচনে জনগণের শক্তিশালী রায় পেতে পেশাজীবীদের সর্বাত্মক সহযোগিতা চান তারেক রহমান। তিনি বলেন, ‘আগামী দিনে আমাদের শপথ হোক- আমরা যাতে আমাদের প্রত্যাশিত বাংলাদেশ গড়ে তোলার কাজটি আগামী সরকারের মাধ্যমে শুরু করতে পারি। এই কাজের কোনো শেষ নেই। তবে শুরুটা ভালোভাবে করতে চাই।’ আগামী ১২ ফেব্রুয়ারি ভোটগ্রহণের তারিখ রেখে গত বৃহস্পতিবার ত্রয়োদশ জাতীয় সংসদ নির্বাচন ও গণভোটের তফসিল ঘোষণা করেছে নির্বাচন কমিশন। নির্বাচন ঘিরে বিএনপি দলীয় কর্মসূচি নিয়ে বিভিন্ন ফোরামে আলোচনা করছে। নীতি ও আইনকে অগ্রাধিকার দিয়ে দুর্নীতিমুক্ত রাষ্ট্রব্যবস্থা গড়ার ওপর জোর দিয়ে বিএনপির ভারপ্রাপ্ত চেয়ারম্যান বলেন, বিগত সময়ে অনেককে অনেক অন্যায্য সুবিধা দেওয়া হয়েছে। তাই দুর্নীতির লাগাম টেনে ধরতে হবে। সকলে মিলে নতুন বাংলাদেশ গড়তে দেশের পেশাজীবী ও বিশিষ্টজনদেরও এগিয়ে আসতে হবে। রাষ্ট্র পরিচালনায় সঠিক সিদ্ধান্ত নেওয়ার বিষয়েও গুরুত্বারোপ করেন তিনি। তারেক রহমান বলেন, সবসময় সঠিক সিদ্ধান্ত নেওয়া দরকার। তবে জনপ্রিয় সিদ্ধান্তই যে সবসময় সঠিক সিদ্ধান্ত হবে, তা কিন্তু নয়। এ কারণে সিদ্ধান্ত নেওয়ার বিষয়ে সচেতন থাকতে হবে। রাজধানীর ট্রাফিক ব্যবস্থাপনা নিয়েও কথা বলেন বিএনপির ভারপ্রাপ্ত চেয়ারম্যান। তিনি বলেন, আমাদের ট্রাফিক ব্যবস্থাপনা উন্নত করার পাশাপাশি যানজট কমাতে হবে। আগামীর সরকারের জন্য এটি হবে বড় একটি কাজ। কারণ যানজটের কারণে প্রতিদিনই অর্থ, সময় ও শ্রম নষ্ট হচ্ছে। আর সে কারণে আমরা পিছিয়ে যাচ্ছি। যারা আগামীতে নির্বাচিত হয়ে সরকার গঠন করবে, তাদেরকে প্রথমেই আইনশৃঙ্খলা পরিস্থিতি ও নিরাপত্তা নিশ্চিত করতে হবে বলে মনে করেন তিনি। তিনি বলেন, ‘প্রথমেই আমাদের সর্বশক্তি দিয়ে এ বিষয়টি নিশ্চিত করতে হবে। তাহলে অনেক সমস্যা কমে আসবে; সঙ্গে বাকি কাজও শুরু করা যাবে।’ তারেক রহমান বলেন, আমরা দেখেছি বিগত স্বৈরাচারের সময়ে সমাজের বিভিন্ন স্তরে অন্যায্য সুযোগ-সুবিধা দেওয়া হয়েছে। এটা একটা অভ্যাসে পরিণত হয়েছে। এটি পরিবর্তন করতে হবে। পানি, যানজট, নারী ও প্রান্তিক পর্যায়ের কৃষকসহ গুরুত্বপূর্ণ বিষয়গুলোতে নজর দেওয়ার কথা উল্লেখ করে তিনি আরও বলেন, প্রান্তিক ও মাঝারি কৃষকদের আনা হবে কৃষক কার্ডের আওতায়। স্বাস্থ্যখাতে আরও ১ লাখ হেলথ কেয়ারার নিয়োগ দেওয়া হবে। অন্যদিকে শিক্ষকদের প্রশিক্ষিত করা হবে ডিজিটাল প্রযুক্তি ব্যবহার করে। তারেক রহমান বলেন, অবকাঠামোগত উন্নয়নের নামে নতুন হাসপাতাল বা ভবন নির্মাণে বছরের পর বছর লেগে যাচ্ছে। এ কারণে সুফল পেতে জনগণকে দীর্ঘ সময় অপেক্ষা করতে হচ্ছে। কিন্তু বিএনপি পাবলিক-প্রাইভেট হাসপাতাল অংশীদারত্ব নীতির মাধ্যমে অল্প সময়ের মধ্যেই দেশের জনগণকে উন্নত স্বাস্থ্যসেবা দিতে পারবে। এই নীতির আওতায় সরকারি হাসপাতালের অতিরিক্ত রোগীদের রাষ্ট্রীয় খরচে বেসরকারি হাসপাতালে চিকিৎসা করানো হবে। বিএনপির উদ্যোগে আয়োজিত এই মতবিনিময় সভায় বিশ্ববিদ্যালয়ের শিক্ষক, চিকিৎসক, আইনজীবী, প্রকৌশলী, সাংবাদিক, মানবাধিকার কর্মী, সাংস্কৃতিক কর্মীসহ বিভিন্ন শ্রেণি-পেশার নাগরিক অংশ নেন।",
    "url": "https://www.dhakapost.com/politics/416732",
    "date": "2025-12-15T08:03:33+06:00",
    "author": "ঢাকা পোস্ট ডেস্ক",
    "category": "politics",
    "language": "bn",
    "token_count": 472,
    "scraped_at": "2026-02-05T13:15:23.476591"
  },
  {
    "title": "ফেব্রুয়ারির পর নির্বাচন মানুষ মেনে নেবে না : মির্জা ফখরুল",
    "body": "অন্তর্বর্তী সরকারের প্রতি হুঁশিয়ারি উচ্চারণ করে বিএনপির মহাসচিব মির্জা ফখরুল ইসলাম আলমগীর বলেছেন, খুব স্পষ্টভাবে বলতে চাই, নির্বাচন নিয়ে ষড়যন্ত্র চলছে, নির্বাচন ও গণভোট একই দিনে হতে হবে এবং সে নির্বাচন ২০২৬ সালের ফেব্রুয়ারি মাসেই অনুষ্ঠিত হতে হবে। এর অন্যথা হলে বাংলাদেশের মানুষ কিছুতেই তা মেনে নেবে না। শুক্রবার (৭ নভেম্বর) নয়াপল্টনে বিএনপির কেন্দ্রীয় কার্যালয়ের সামনে ঐতিহাসিক ৭ নভেম্বর বিপ্লব ও সংহতি দিবসের র‍্যালিপূর্ব সমাবেশে তিনি এসব কথা বলেন। বিএনপির ভারপ্রাপ্ত চেয়ারম্যান তারেক রহমানকে আধুনিক গণতান্ত্রিক আন্দোলনের নেতা হিসেবে উল্লেখ করে মির্জা ফখরুল বলেন, সংস্কারের জন্য ৩১ দফা কর্মসূচি ঘোষণা করেছিলেন তারেক রহমান। সেই সংস্কারের কাজ এই অন্তর্বর্তী সরকার শুরু করলে আমরা তাদের পূর্ণ সমর্থন জানিয়েছি। প্রায় এক বছর এই সনদ তৈরির কাজ করেছেন তারা। গত ১৭ অক্টোবর সব দল একমত হয়েছে- যেসব বিষয়ে ঐকমত্য হয়েছে, সেগুলোতে আমরা স্বাক্ষর করেছি। তিনি বলেন, আমরা যেগুলো গ্রহণ করিনি, কনফারেন্স করে তা বলেছি। পরবর্তীতে আমরা দেখলাম, হঠাৎ করেই উপদেষ্টা কাউন্সিলের একজন সদস্য প্রেস কনফারেন্স করে বললেন যে তাদের উপদেষ্টা কাউন্সিলের সিদ্ধান্ত হয়েছে- রাজনৈতিক দলগুলোকে সাত দিন সময় দেওয়া হবে, যাতে তারা নিজেদের মধ্যে আলোচনা করে সিদ্ধান্ত নিতে পারে। তাহলে এতদিন ধরে যে ঐকমত্য কমিশনে বসে সংস্কারের প্রস্তাবগুলো নিয়ে কাজ করেছেন, সেখানে আমাদের প্রতিনিধি ছিল, সব দলের প্রতিনিধি ছিল- তাহলে এটা কেমন হলো? বহু টাকা খরচ করে কাজটি করলেন, সেটাতে রাজনৈতিক দলগুলোর কোনো সমস্যা সমাধান হলো না। ফখরুল বলেন, একটি রাজনৈতিক দল জোট গড়ে বিভিন্নভাবে চাপ সৃষ্টি করছে, তারা বলছে নির্বাচনের আগেই গণভোট হতে হবে। আমরা বলেছি, গণভোট নির্বাচনের দিনই হতে হবে। কারণ, দুটি ভোট করতে গেলে অনেক টাকা খরচ হবে এবং মূল নির্বাচনের গুরুত্ব কমে যাবে। আজ দুর্ভাগ্যজনকভাবে অন্তর্বর্তী সরকার, যাদের আমরা সম্পূর্ণ সমর্থন দিয়েছি, তারাই এমন ব্যবস্থা নিচ্ছে, যাতে নির্বাচনের প্রক্রিয়া বাধাগ্রস্ত হয়। মির্জা ফখরুল বলেন, আমরা এই নির্বাচনে অংশগ্রহণ করব এবং ইনশাআল্লাহ এই নির্বাচনে বিজয়ী হয়ে একটি নতুন বাংলাদেশ গড়ে তুলব। যুবকদের প্রতি আহ্বান জানিয়ে তিনি বলেন, আসুন আপনারা যে ত্যাগ স্বীকার করেছেন, আমাদের হাজার হাজার নেতাকর্মী শহীদ হয়েছেন, তাদের আত্মার প্রতি শ্রদ্ধা জানিয়ে সামনে এগিয়ে যাই এবং আমাদের বিজয় সুনিশ্চিত করি।",
    "url": "https://www.dhakapost.com/politics/407656",
    "date": "2025-11-07T17:00:42+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 321,
    "scraped_at": "2026-02-05T13:15:25.038513"
  },
  {
    "title": "গণমাধ্যমকে ব্যবসায়িক ও রাজনৈতিক স্বার্থের পাহারাদার বানানো হয়েছে",
    "body": "দেশের সাংবাদিকতা ব্যবসায়িক ও রাজনৈতিক স্বার্থের দখলে গেছে বলে মন্তব্য করেছেন জামায়াতে ইসলামের সেক্রেটারি জেনারেল মিয়া গোলাম পরওয়ার। আজ (শুক্রবার) জাতীয় প্রেসক্লাবে বাংলাদেশ ফেডারেল সাংবাদিক ইউনিয়ন আয়োজিত দ্বি-বার্ষিক সম্মেলনে বিশেষ অতিথির বক্তব্যে তিনি এসব কথা বলেন। গোলাম পরওয়ার বলেন, সাংবাদিকতা পেশা সভ্যতার অন্যতম মানদণ্ড হলেও বর্তমানে সারা বিশ্বেই এই পেশা তার মূল লক্ষ্য থেকে সরে যাচ্ছে। সাংবাদিকতার যে লক্ষ্য, সত্য সংবাদ পরিবেশন করা, সাদাকে সাদা বলা, কালোকে কালো বলা সেই স্থিরতা আজ আমরা ধরে রাখতে পারছি না। তিনি বলেন, সাংবাদিকতা এখন অনেক ক্ষেত্রে নৈতিকতা, সুবিধা ও স্বার্থঘেঁষা আচরণের কারণে পেশাগত মর্যাদা হারাচ্ছে। বিভিন্ন গণমাধ্যম ও মিডিয়া হাউসগুলো যেন কোনো ব্যক্তির ব্যবসায়িক পুঁজি রক্ষা, কোনো রাজনৈতিক ব্যক্তির স্বার্থ রক্ষা অথবা অর্থনীতি ও দুর্নীতির লুটপাটের পাহারাদার হিসেবে গড়ে উঠেছে। দেশের গণতান্ত্রিক আন্দোলনে সাংবাদিকদের ভূমিকা উল্লেখ করে তিনি বলেন, এ পর্যন্ত ৬৮ জন সাংবাদিক ও সাংবাদিক নেতাকর্মী নিখোঁজ হয়েছেন, ছয়জন শাহাদাত বরণ করেছেন। ফ্যাসিবাদবিরোধী আন্দোলনে তাদের ত্যাগ ইতিহাসে লেখা থাকবে। আজকের সাংবাদিকরা যদি কিছু স্বার্থ ত্যাগ করে জাতির স্বার্থকে অগ্রাধিকার দেন, তবে নতুন বাংলাদেশ গঠনে বড় অবদান রাখতে পারবেন। রাজনৈতিক দলগুলোর ভিন্ন মত থাকা স্বাভাবিক উল্লেখ করে তিনি বলেন, আন্তর্জাতিক মানদণ্ড অনুযায়ী কিছু ন্যাশনাল কনসেন্সাস থাকা দরকার। ক্ষমতায় গেলে কোনো দল যেন ভিন্ন মতকে দমন না করে, সামাজিক ন্যায়বিচারের সুযোগ সবার জন্য সমান রাখে। আমরা চাই বাংলাদেশ হোক করাপশন-ফ্রি। দুর্নীতির সাথে যারাই জড়িত, তাদেরকে না বলুন।",
    "url": "https://www.dhakapost.com/politics/412889",
    "date": "2025-11-28T15:13:06+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 213,
    "scraped_at": "2026-02-05T13:15:26.607019"
  },
  {
    "title": "জাতীয় পার্টি ও আ.লীগের বিচারের দাবিতে এনসিপির আন্দোলন অব্যাহত থাকবে",
    "body": "জাতীয় নাগরিক পার্টির (এনসিপি) আহ্বায়ক নাহিদ ইসলাম বলেছেন, শেখ হাসিনার ফাঁসির রায় কার্যকর করতে হবে। দল হিসেবে আওয়ামী লীগের বিচার করতে হবে। জাতীয় পার্টি ও আওয়ামী লীগের বিচারের দাবিতে আমাদের আন্দোলন অব্যাহত থাকবে। শনিবার (২২ নভেম্বর) জাতীয় প্রেসক্লাবের সামনে জুলাই গণহত্যাকারীদের বিচারের রায় কার্যকর এবং দল হিসেবে আওয়ামী লীগ ও জোটসঙ্গীদের বিচারের দাবিতে আয়োজিত গণমিছিল শেষে সমাবেশে তিনি এসব কথা বলেন। সমাবেশে উপস্থিত ছিলেন– এনসিপির সদস্য সচিব আখতার হোসেন, মুখ্য সমন্বয়ক নাসীরুদ্দীন পাটওয়ারী, সিনিয়র যুগ্ম আহ্বায়ক আরিফুল ইসলাম আদিব, যুগ্ম আহ্বায়ক সামান্তা শারমিন, তাসনূভা জাবিন, সিনিয়র যুগ্ম সদস্য সচিব ডা. তাসনিম জারা ও জাতীয় যুবশক্তির আহ্বায়ক অ্যাডভোকেট তারিকুল ইসলাম প্রমুখ। নাহিদ বলেন, ট্রাইব্যুনালে শেখ হাসিনার ফাঁসির রায়কে আমরা শুরুতেই স্বাগত জানিয়েছি। তবে তা দ্রুত কার্যকর করতে হবে। এতে মানুষ ইনসাফ পাবে। আমরা মনে করি এই রায় কোনও রাজনৈতিক প্রতিহিংসা নয়; বরং জনগণের ন্যায়বিচার। এ বিষয়ে কোনও ধরনের আপোস চলবে না। এনসিপি আহ্বায়ক বলেন, ভারত সরকার হাসিনাকে আশ্রয় দিয়ে বাংলাদেশের বিরুদ্ধে অবস্থান নিয়েছে। আমরা আশা করবো তাকে ফেরত দিয়ে দেশটি বাংলাদেশের সঙ্গে নতুন করে সম্পর্ক গড়বে। আমরা চাই ভারতের সঙ্গে বাংলাদেশের জনগণের মৈত্রী অব্যাহত থাকুক। তিনি বলেন, বিগত দিনে ফ্যাসিস্ট সরকার দেশ গুম-খুনসহ মানবতাবিরোধী অনেক কাজে জড়িত ছিলো। তাদের বিচারে বর্তমান ট্রাইব্যুনালের কার্যক্রম অব্যাহত রাখা হবে। রাজনৈতিক দলগুলোকে এমন প্রতিশ্রুতি দিতে হবে। এনসিপির সদস্য সচিব আখতার হোসেন বলেন, আওয়ামী লীগ একটি তারা মানবতাবিরোধী দল। কারণ, বিগত দিনে তারা পিলখানা, শাপলা ও মোদিবিরোধী আন্দোলনে গণহত্যা করেছে। জুলাই আন্দোলনের সময় নির্বিচারে গুলি করে মানুষ মেরেছে। লাশ পুড়িয়ে ফেলেছে। আয়নাঘরে নির্যাতন করেছে। তাই তাদের বিচার করতে হবে। আমরা শেখ হাসিনার ফাঁসি কার্যকর দেখতে চাই। শেখ হাসিনার হিম্মত থাকলে দেশে এসে প্রতিবাদ করুক। এনসিপির মুখ্য সমন্বয়ক নাসীরুদ্দীন পাটওয়ারী বলেন, ভোট আসার পর জাতীয় পার্টিকে দিয়ে কিছু আসন পাওয়ার চেষ্টা করছে ফ্যাসিবাদী শক্তি। সিভিল সোসাইটির কিছু লোক আওয়ামী লীগ, জাতীয় পার্টি ও চৌদ্দ দল প্রসঙ্গে কথা বলছে। তারা মূলত ব্যাংক লুটেরা। আমরা বেঁচে থাকতে আওয়ামী লীগ রাজনীতি করতে পারবে না। তাদের বিচারের আওতায় আনতে হবে।",
    "url": "https://www.dhakapost.com/politics/411491",
    "date": "2025-11-23T04:21:23+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 309,
    "scraped_at": "2026-02-05T13:15:28.179402"
  },
  {
    "title": "ফ্লোটিলা নৌবহর আটকের প্রতিবাদে জামায়াতের বিক্ষোভ মিছিল",
    "body": "গাজার উদ্দেশ্যে যাওয়া মানবিক সহায়তাকারী নৌবহর গ্লোবাল সুমুদ ফ্লোটিলা নৌবহরে আক্রমণ ও বিশ্বের মানবাধিকার কর্মীদের আটকের প্রতিবাদে জামায়াতের বিক্ষোভ মিছিল শুরু হয়েছে। শুক্রবার (৩ অক্টোবর) দুপুর ২টা ১৫ মিনিটে বায়তুল মোকাররমের উত্তর গেট থেকে এই মিছিল শুরু হয়। এর আগে একটি বিক্ষোভ সমাবেশ অনুষ্ঠিত হয় মসজিদের উত্তর পাদদেশে। মিছিলে বাংলাদেশ জামায়াতে ইসলামীর সহকারী সেক্রেটারি জেনারেল মাওলানা রফিকুল ইসলাম খান, ঢাকা মহানগরী উত্তরের আমির মুহাম্মদ সেলিম উদ্দিনসহ কেন্দ্রীয় ও ঢাকা মহানগরের নেতাকর্মীরা অংশ নিয়েছেন। এর বাইরে মিছিলে প্রায় হাজারও মুসুল্লি অংশ নেন। গত ৩১ আগস্ট স্পেনের বন্দর থেকে যাত্রা শুরু করে গ্লোবাল সুমুদ ফ্লোটিলা; কিন্তু গাজার জলসীমায় কাছাকাছি যাওয়ার পরপরই একটি ব্যতীত সবগুলো নৌযান আটক করে ইসরায়েলের নৌবাহিনী। নৌযান, ক্রু এবং আরোহীদের নিয়ে যাওয়া হয় ইসরায়েলের বন্দরে। গ্লোবাল সুমুদ ফ্লোটিলার ত্রাণবহর আটকে দেওয়ায় বিশ্বজুড়ে প্রতিবাদ হচ্ছে; কিন্তু প্রধানমন্ত্রী বেঞ্জামিন নেতানিয়াহুর নেতৃত্বাধীন মন্ত্রিসভা এই প্রতিবাদ-বিক্ষোভ পাত্তা দিচ্ছে না। তারই প্রতিবাদে আজ রাজধানীর বায়তুল মোকাররমেও বিক্ষোভ সমাবেশ করেছে জামায়াতে ইসলামী। এমএইচএন/ওএফএ/বিআরইউ",
    "url": "https://www.dhakapost.com/politics/399265",
    "date": "2025-10-03T14:43:10+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 148,
    "scraped_at": "2026-02-05T13:15:29.818164"
  },
  {
    "title": "জেনোসাইডের হুমকি দিচ্ছেন, জনগণ এটা ভালোভাবে নেবে না",
    "body": "জামায়াতে ইসলামীর আমীরের এক বক্তব্যকে উল্লেখ করে বিএনপির সিনিয়র যুগ্ম মহাসচিব অ্যাডভোকেট রুহুল কবির রিজভী বলেছেন, ‘জেনোসাইড শেখ হাসিনা করার চেষ্টা করেছে। ১৯৭১ সালে হানাদার বাহিনী জেনোসাইড করেছে। আপনি জেনোসাইডের হুমকি দিচ্ছেন, এটা তো জনগণ ভালোভাবে নেবে না। আপনি তো খুব বিপজ্জনক কথা বলেছেন। এ বিষয় নিয়ে আমি পুরো জাতিকে সতর্ক থাকার আহ্বান জানাচ্ছি।’ রোববার (২৩ নভেম্বর) জাতীয় প্রেস ক্লাবে হিউম্যান রিসোর্স অ্যান্ড অ্যানালাইসিস ফাউন্ডেশনের উদ্যোগে আয়োজিত গণতন্ত্রে উত্তরণে করণীয় শীর্ষক সেমিনারে প্রধান অতিথির বক্তব্যে তিনি এসব কথা বলেন। রিজভী বলেন, ‘জামায়াতের আমীর বলেছেন নির্বাচন এবং গণভোট একসঙ্গে হলে নাকি জেনোসাইড হওয়ার আশঙ্কা রয়েছে। তিনি এটা বলে কি গোটা জাতিকে হুমকি দিলেন? জেনোসাইড হবে কেন? আমরা তো জেনোসাইড বন্ধ করার জন্য একটি গণতান্ত্রিক সংগ্রামের মধ্য দিয়ে, বিপুল মানুষ নিজের জীবন দিয়ে একটি রক্তপিপাসু সরকারকে সরিয়েছে। আপনি এই আশঙ্কা করলেন কেন? আপনি তো একটি রাজনৈতিক দলের প্রধান। আপনি প্রচুর গণহত্যার ইঙ্গিত দিচ্ছেন। এটা তো একটা আতঙ্ক তৈরি করছেন।’ ‘আপনারা চাচ্ছেন গণভোট যাতে আগে হয়। বিএনপিসহ আরও কয়েকটি দল বলেছে আগে যদি গণভোট করা হয় তাহলে প্রায় তিন হাজার কোটি টাকা খরচ হবে। গণভোট এবং নির্বাচন একদিনে করলে ভালো হবে। এই ডিবেটটা চলছে। গণতন্ত্র মানেই তো হচ্ছে ডিবেট এবং ডিসকাশন। কিন্তু আপনি সেখানে জেনোসাইডের ইঙ্গিত দিয়ে দিলেন! আপনি একটি রক্তগঙ্গা বইবার ইঙ্গিত দিচ্ছেন! এটা তো ভয়াবহ ব্যাপার। জেনোসাইড শেখ হাসিনা করার চেষ্টা করেছে। ১৯৭১ সালে হানাদার বাহিনী জেনোসাইড করেছে। আপনি জেনোসাইডের হুমকি দিচ্ছেন, এটা তো জনগণ ভালোভাবে নেবে না। আপনি তো খুব বিপজ্জনক কথা বলেছেন। এ বিষয় নিয়ে আমি পুরো জাতিকে সতর্ক থাকার আহ্বান জানাচ্ছি।’ তিনি বলেন, ‘আমরা এখনো পূর্ণাঙ্গ গণতন্ত্র প্রতিষ্ঠা করতে পারিনি। স্বাধীনতার পর থেকে গণতন্ত্রের যে ধারাবাহিকতা ছিল, সেটা আমরা রক্ষা করতে পারিনি। এখন আমাদেরকে সেটা করতে হবে। এখন যদি কোনো ত্রুটি-বিচ্যুতি হয়, তাহলে এই দেশ এবং আমরা এমন একটি পরিস্থিতিতে পড়ব যে— আমাদের স্বাধীনতা এবং সার্বভৌমত্ব সংকটের মুখে পড়বে। ‘দেশ কিভাবে চলবে, সেই শাসন নিশ্চিত করবে জনগণ। নির্বাচনের মাধ্যমে জনগণই ঠিক করবে তাদের প্রতিনিধি কে হবে। সেই নির্বাচনটা হতে হবে অবাধ এবং সুষ্ঠু নির্বাচন। এটা ছাড়া গণতন্ত্র কখনোই শক্তিশালী হবে না।’ এআই দিয়ে বক্তব্যকে বিকৃত করা হচ্ছে উল্লেখ করে তিনি বলেন, ‘একজন বক্তা বক্তব্য রাখলেন, কিন্তু আরেকজন সেটা মানতে পারল না। পরে সে এআই দিয়ে সেটাকে বিকৃত করে, অশ্লীল ও অশ্রাব্য কথা ব্যবহার করে। আপাত দৃষ্টিতে এটা ফানি মনে হলেও, কিন্তু এটা কিন্তু গণতন্ত্র না। এটা মত প্রকাশের স্বাধীনতার ওপর আরেকটা আক্রমণ। সমাজ এবং রাজনীতিতে প্রতিপক্ষকে ঘায়েল করার জন্য এআই ব্যবহার করা হচ্ছে।’ জামায়াতে ইসলামীর একজন নেতার বক্তব্যকে ইঙ্গিত করে রিজভী বলেন, ‘আজকে একটি রাজনৈতিক দলের একজন বললেন যে, তাদের কথায় প্রশাসন উঠবে এবং বসবে। এটা গণতন্ত্রের কোনো বৈশিষ্ট্যের মধ্যে নেই। এই কথার মাধ্যমে আপনি তো আরেকটা দানবীয় শাসন তৈরির ইঙ্গিত দিয়েছেন। আরেকটা শেখ হাসিনা এবং আরেকটা ফ্যাসিবাদ তৈরি হওয়ার ইঙ্গিত দিলেন। শেখ হাসিনা পুলিশকে বানিয়েছে ছাত্রলীগ, র‍্যাবকে বানিয়েছে যুবলীগ এবং তারা গুম-খুন করে আনন্দিত হতো। যারা ক্যাডার-ভিত্তিক দল করে, তারা প্রশাসন-বিচার বিভাগ প্রত্যেকটা ক্ষেত্রে ক্যাডার বসানোর চেষ্টা করে। এটাই হয় গণতন্ত্র এবং রাষ্ট্রের জন্য ক্ষতিকর।’ সেমিনারে উপস্থিত ছিলেন বিএনপির যুগ্ম মহাসচিব অ্যাডভোকেট আব্দুস সালাম আজাদ, বিএনপির প্রান্তিক জনশক্তি উন্নয়ন বিষয়ক সম্পাদক বীর মুক্তিযোদ্ধা এম এ মালেক প্রমুখ।",
    "url": "https://www.dhakapost.com/politics/411624",
    "date": "2025-11-23T15:56:04+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 490,
    "scraped_at": "2026-02-05T13:15:31.405542"
  },
  {
    "title": "তারেক রহমান শিগগিরই দেশে ফিরবেন : সালাহউদ্দিন আহমেদ",
    "body": "খুব শিগগিরই বিএনপির ভারপ্রাপ্ত চেয়ারম্যান তারেক রহমান দেশে ফিরবেন বলে জানিয়েছেন বাংলাদেশ জাতীয়তাবাদী দলের (বিএনপি) স্থায়ী কমিটির সদস্য সালাহউদ্দিন আহমেদ। সোমবার (১ ডিসেম্বর) রাতে গুলশানে বিএনপি চেয়ারপারসনের কার্যালয়ে অনুষ্ঠিত দলটির সর্বোচ্চ নীতি-নির্ধারণী ফোরাম জাতীয় স্থায়ী কমিটির বৈঠক শেষে সাংবাদিকদের এ কথা জানান তিনি। বৈঠকের আলোচ্য বিষয় নিয়ে বিএনপির এই সিনিয়র নেতা বলেন, এটা আমাদের নিয়মিত বৈঠক। এই বৈঠকে দেশের রাজনৈতিক পরিস্থিতি, সামনের নির্বাচনী কৌশল, নির্বাচনী প্রচারণাসহ বিভিন্ন বিষয় নিয়ে রুটিন আলোচনা করি। খালেদা জিয়ার শারীরিক অবস্থার সর্বশেষ তথ্য জানতে চাইলে সালাহউদ্দিন আহমেদ বলেন, চেয়ারপারসনের শারীরিক অবস্থার যাবতীয় সব তথ্য ড. এ জেড এম জাহিদ হোসেনের কাছে আছে। এ ব্যাপারে তিনি কথা বলবেন।",
    "url": "https://www.dhakapost.com/politics/413699",
    "date": "2025-12-02T07:47:57+06:00",
    "author": "ঢাকা পোস্ট ডেস্ক",
    "category": "politics",
    "language": "bn",
    "token_count": 102,
    "scraped_at": "2026-02-05T13:15:33.019168"
  },
  {
    "title": "জাতীয় ফুটবল দলকে জামায়াত সেক্রেটারির অভিনন্দন",
    "body": "এশিয়ান ফুটবল কাপ বাছাইয়ের তৃতীয় রাউন্ডের ফিরতি লেগে শক্তিশালী প্রতিদ্বন্দ্বী ভারতকে ১-০ গোলে হারানোয় বাংলাদেশ জাতীয় ফুটবল দলকে আন্তরিক অভিনন্দন জানিয়েছেন বাংলাদেশ জামায়াতে ইসলামীর সেক্রেটারি জেনারেল ও সাবেক এমপি মিয়া গোলাম পরওয়ার। মঙ্গলবার (১৮ নভেম্বর) দিবাগত রাতে এক বিবৃতিতে তিনি বলেন, আজ ১৮ নভেম্বর রাত ৮টায় জাতীয় স্টেডিয়ামে অনুষ্ঠিত এশিয়ান কাপ বাছাইয়ের তৃতীয় রাউন্ডের ফিরতি লেগে শক্তিশালী প্রতিদ্বন্দ্বী ভারতকে ১-০ গোলে হারিয়ে বাংলাদেশ জাতীয় ফুটবল দল যে ঐতিহাসিক জয় অর্জন করেছে, তার জন্য আমি দলের সব খেলোয়াড়, কোচিং স্টাফ, টিম ম্যানেজমেন্ট এবং বাংলাদেশের ফুটবলপ্রেমী জনগণকে আন্তরিক অভিনন্দন জানাই। দীর্ঘ ২২ বছর পর ভারতের বিপক্ষে বাংলাদেশের এই জয় জাতির জন্য এক গর্বের মুহূর্ত। ২০০৩ সালের সাফ চ্যাম্পিয়নশিপের সেমিফাইনালে জয়ের পর আবারও ভারতকে হারিয়ে লাল-সবুজের প্রতিনিধিরা প্রমাণ করেছে যে তারা যোগ্যতা, দক্ষতা ও আত্মবিশ্বাস দিয়ে যেকোনো চ্যালেঞ্জ মোকাবিলা করতে সক্ষম। জাতীয় ফুটবল দলের আজকের সাফল্য বাংলাদেশের ক্রীড়াঙ্গনে নতুন উদ্দীপনা তৈরি করবে এবং ফুটবলের প্রতি তরুণ প্রজন্মের আগ্রহ আরও বাড়াবে বলে আমি বিশ্বাস করি। আমি বাংলাদেশ জাতীয় ফুটবল দলের সর্বোচ্চ সাফল্য, ধারাবাহিক উন্নতি এবং আন্তর্জাতিক অঙ্গনে আরও গৌরবময় অর্জনের জন্য দোয়া ও শুভকামনা জানাই। বাংলাদেশ ফুটবল দলের জয়ের ধারা অব্যাহত থাকুক এই কামনাই করছি।",
    "url": "https://www.dhakapost.com/politics/410593",
    "date": "2025-11-19T02:13:46+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 181,
    "scraped_at": "2026-02-05T13:15:36.109171"
  },
  {
    "title": "ধর্মের নামে ট্যাবলেট বিক্রিকারীদের মুখোশ উন্মোচিত হয়েছে : সালাহউদ্দিন",
    "body": "বিএনপি দেশের মানুষের কাছে সমর্থন চাইছে, ভোট চাইছে বলে উল্লেখ করে দলটির স্থায়ী কমিটির সদস্য সালাহউদ্দিন আহমদ বলেছেন, জনগণ আমাদের কাছে কী চায়, তা তো আমাদের দিতে হবে। আমরা তো কেবল ধর্মের একটা ট্যাবলেট বিক্রি করতে চাই না। আমরা চাই জনগণের কল্যাণ, অর্থনৈতিক মুক্তি। আমাদের সুষ্ঠু পরিকল্পনা কী আছে, সেটা জনগণের সামনে রাখা। সোমবার (৭ ডিসেম্বর) খামারবাড়ি কৃষিবিদ ইনিস্টিটিউট মিলনায়তনে বাংলাদেশ গড়ার পরিকল্পনা শীর্ষক মতবিনিময় সভায় তিনি এসব কথা বলেন। এসময় তিনি ছাত্রদলের নেতাকর্মীদের বিএনপি ক্ষমতায় গেলে কি কি করবে তা সহজ ভাষায় সাধারণ মানুষের কাছে পৌঁছে দেওয়ার আহ্বান জানান। তিনি বলেন, যারা বিনা কষ্টে জান্নাতে যেতে চায়- তাদের আগে জানা দরকার বাসস্টেশন কোথায়? জনগণ এগুলো বোঝে। যারা ধর্ম ব্যবসায়ী আছেন তারা কেবল বলছে- এই মার্কায় ভোট দিলে জান্নাত। কিন্তু ইহকালে কিভাবে চলবে- এর কোনো বক্তব্য নাই। যেই দলের কোনো নীতি-আদর্শ নেই, কোনো পরিকল্পনা নেই- শুধুমাত্র ধর্মের নামে ট্যাবলেট বিক্রি করে জনগণের সঙ্গে প্রতারণা করছে। তাদের মুখোশ উন্মোচিত হয়েছে। বাংলাদেশ মানেই বিএনপি, গণতন্ত্রের অপর নাম বিএনপি মন্তব্য করে তিনি বলেন, স্বাধীনতার ঘোষণা দিয়েছিলেন আমাদের দলের প্রতিষ্ঠাতা তৎকালীন মেজর জিয়াউর রহমান। ১৯৭৫ সালে সিপাহী জনতার বিপ্লবের মধ্য দিয়ে গণতন্ত্র পুনরুদ্ধার করেন। পরে চতুর্থ সংশোধনী বাতিল করে- পঞ্চম সংশোধনীর মাধ্যমে বহুদলীয় গণতন্ত্র প্রবর্তন করেন ১৯৭৯ সালে। দেশীয়-বিদেশীয় ষড়যন্ত্রে তিনি শাহাদাত বরণ করলেন। এরপর শুরু হলো বেগম খালেদা জিয়ার রাজনীতিতে আগমন। ১৯৯০ সালে স্বৈরাচার বিরোধী আন্দোলনে বিজয়- ১৯৯১ সালে সংসদীয় পদ্ধতি চালু। ১৯৯৬ সালে জনগণের দাবিতে তত্ত্বাবধায়ক সরকার পদ্ধতি। গণতান্ত্রিক প্রতিষ্ঠানগুলোকে শক্তিশালীকরণ- এগুলো বিএনপির অবদান।",
    "url": "https://www.dhakapost.com/politics/415107",
    "date": "2025-12-08T12:59:09+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 232,
    "scraped_at": "2026-02-05T13:15:37.705438"
  },
  {
    "title": "যুক্তরাষ্ট্রে আ.লীগ কর্মীদের বিরুদ্ধে মামলা করলেন আখতার",
    "body": "নিউইয়র্কে হেনস্থা ও ডিম নিক্ষেপকারী আওয়ামী লীগ কর্মীদের বিরুদ্ধে মামলা দায়ের করেছেন জাতীয় নাগরিক পার্টির (এনসিপি) সদস্য সচিব আখতার হোসেন। নিউইয়র্কের স্থানীয় সময় বুধবার দিবাগত রাত একটায় (বাংলাদেশ সময় বৃহস্পতিবার বেলা ১১টা) জন এফ কেনেডি বিমানবন্দরের পাশে পোর্ট অথোরিটি পুলিশ ডিপার্টমেন্ট থানায় আখতার হোসেন মামলাটি দায়ের করেন। বৃহস্পতিবার (২৫ সেপ্টেম্বর) এনসিপির অফিসিয়াল ফেসবুক পেইজে এক ভিডিওবার্তায় এসব তথ্য জানান আখতার হোসেন। ভিডিও বার্তায় আখতার হোসেন বলেন, ‘এয়ারপোর্টে হামলার পরে সন্ধ্যায় আওয়ামী সন্ত্রাসীরা আবার হোটেলের লবিতে এসেছিল হামলা করার উদ্দেশ্যে। সে সময় যুক্তরাষ্ট্রে অবস্থানরত এনসিপির সদস্যরা এবং আমার শুভাকাঙ্ক্ষীরা তাদের প্রতিহত করেন এবং পুলিশের সঙ্গে যোগাযোগ করেন। পরবর্তী সময়ে পুলিশ ইনভেস্টিগেশন অফিসার এসে মামলা দায়ের করার জন্য আমাদের পরামর্শ দেন। তারই পরিপ্রেক্ষিতে আমি এয়ারপোর্টের খুব কাছের যে থানা রয়েছে, সেখানে গিয়েছি। যারা সেই দিন আমাদের ওপর হামলা করেছিল, হত্যাচেষ্টা করেছিল এবং হুমকি দিয়েছিল, তাদের ব্যাপারে মামলা দায়ের করেছি।’ গত সোমবার প্রধান উপদেষ্টা অধ্যাপক ড. মুহাম্মদ ইউনূসের সফরসঙ্গী হয়ে জাতিসংঘ অধিবেশনে যোগ দিতে নিউইয়র্কে গিয়ে বিমানবন্দরে হেনস্তার শিকার হন বিএনপি ও এনসিপির নেতারা। নিষিদ্ধ আওয়ামী লীগ ও সহযোগী সংগঠনের নেতাকর্মীরা তাদের ঘিরে ইউনূসবিরোধী স্লোগান দেন, তুমুল গালাগাল করেন। ডিম নিক্ষেপ করেন আখতার হোসেনের গায়ে।",
    "url": "https://www.dhakapost.com/politics/397532",
    "date": "2025-09-25T18:04:01+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 182,
    "scraped_at": "2026-02-05T13:15:39.311588"
  },
  {
    "title": "জামায়াতে ইসলামীর মিথ্যাচার ও সহিংস রাজনীতির বিরুদ্ধে এনসিপির কঠোর নিন্দা",
    "body": "জাতীয় নাগরিক পার্টি (এনসিপি) সদস্যসচিব আখতার হোসেনকে উদ্দেশ্য করে ৭ ডিসেম্বর বাংলাদেশ জামায়াতে ইসলামী যে অসত্য, মনগড়া ও বিভ্রান্তিকর বিবৃতি দিয়েছে তা প্রত্যাখ্যান করেছে এনসিপি। এনসিপি এই বিবৃতিকে ‘বাস্তবতাবিবর্জিত, রাজনৈতিক শিষ্টাচারবহির্ভূত এবং জনমত বিভ্রান্ত করার স্পষ্ট অপচেষ্টা’ বলে অভিহিত করেছে। সোমবার (৮ ডিসেম্বর) সন্ধ্যায় এনসিপির যুগ্ম সদস্যসচিব ও মিডিয়া সেল সম্পাদক মুশফিক উস সালেহীন স্বাক্ষরিত বিবৃতিতে এ কথা জানানো হয়। বিবৃতিতে বলা হয়, ৬ ডিসেম্বর বিশ্বসাহিত্য কেন্দ্রে ন্যাশনাল প্রফেশনালস অ্যালায়েন্স (এনপিএ) এর আত্মপ্রকাশ অনুষ্ঠানে এনসিপি সদস্যসচিব আখতার হোসেন সাম্প্রতিক সহিংস ঘটনার প্রমাণ-নির্ভর যে মন্তব্য করেন, তা সম্পূর্ণ তথ্যসম্মত ও দায়িত্বশীল। ২৭ নভেম্বর পাবনার ঈশ্বরদী থানায় নির্বাচনী প্রচারণাকে কেন্দ্র করে সংঘর্ষে গুলি চালানো তুষার মণ্ডল যে জামায়াতে ইসলামীর কর্মী, তা জেলা গোয়েন্দা পুলিশ আনুষ্ঠানিকভাবে নিশ্চিত করেছে এবং অস্ত্র-গুলিসহ তাকে গ্রেপ্তার করেছে। এমন স্পষ্ট প্রমাণ থাকা সত্ত্বেও বাস্তবতা অস্বীকার করা সত্য গোপন ও দায় এড়ানোর নিন্দনীয় অপচেষ্টা ছাড়া অন্য কিছু নয়। এনসিপি মনে করে, জামায়াতে ইসলামী ধর্মকে রাজনৈতিক হাতিয়ার হিসেবে ব্যবহার করে বিভাজন, ঘৃণা ও সহিংসতার রাজনীতি উস্কে দিচ্ছে। ৫ আগস্ট পরবর্তী নতুন রাজনৈতিক সংস্কৃতিকে গ্রহণ করার পরিবর্তে তারা পুরোনো সহিংস ও আধিপত্যবাদী রাজনীতির পথে 'নতুন খেলোয়াড়' হিসেবে আবির্ভূত হতে চাচ্ছে, যা দেশের জন্য অশুভ সংকেত। এনসিপি পরিষ্কারভাবে জানাচ্ছে, সহিংসতা, অস্ত্রনির্ভরতা ও ধর্মের অপব্যবহার গণতান্ত্রিক রাজনৈতিক সংস্কৃতির পরিপন্থি। আগামী জাতীয় নির্বাচনকে কেন্দ্র করে শান্তি, নিরাপত্তা ও স্থিতিশীলতার স্বার্থে সব রাজনৈতিক দলের দায়িত্বশীল আচরণ অপরিহার্য। জাতীয় নাগরিক পার্টি জামায়াতে ইসলামীকে সত্য, শান্তি ও গণতান্ত্রিক মূল্যবোধের পক্ষে সুস্পষ্ট অবস্থান নেওয়ার আহ্বান জানাচ্ছে।",
    "url": "https://www.dhakapost.com/politics/415193",
    "date": "2025-12-08T18:38:18+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 228,
    "scraped_at": "2026-02-05T13:15:40.898946"
  },
  {
    "title": "জড়িত কর্মকর্তাদের হেফাজতে নেওয়ার সেনা পদক্ষেপকে স্বাগত জানালো জামায়াত",
    "body": "মানবতাবিরোধী অপরাধ ও গুম-খুনের অভিযোগে কিছু কর্মকর্তাকে হেফাজতে নেওয়ার সেনাবাহিনীর পদক্ষেপকে স্বাগত জানিয়েছে বাংলাদেশ জামায়াতে ইসলামী। দলটির সেক্রেটারি জেনারেল সাবেক অধ্যাপক মিয়া গোলাম পরওয়ার রোববার (১২ অক্টোবর) এক বিবৃতিতে বলেন, গুম ও খুনের সঙ্গে জড়িত বাংলাদেশ সেনাবাহিনীর কিছু কর্মকর্তাকে বিচারের আওতায় আনার প্রক্রিয়া শুরু হয়েছে। দেশপ্রেমিক সেনাবাহিনীকে নিয়ে বাংলাদেশের জনগণ গর্বিত থাকতে চান। কিন্তু দুঃখজনক হলেও সত্য, এই বাহিনীর কতিপয় সদস্য দেশের বিদ্যমান আইন ও মানবাধিকারের প্রতি সম্মান প্রদর্শনে সম্পূর্ণভাবে ব্যর্থ হয়েছেন। তিনি আরও বলেন, ফ্যাসিস্ট সরকারের প্ররোচনায় প্রতিপক্ষ নিধনের এজেন্ডা বাস্তবায়নে সংশ্লিষ্ট ব্যক্তিরা ছিলেন অন্ধ সহযোগী। ফলে গুম ও খুনের একটি ভীতিকর পরিবেশ দেশে সৃষ্টি হয়েছিল, যা একটি জাতির জন্য খুবই দুর্ভাগ্যের বিষয়। তবে সুনির্দিষ্ট কয়েকজন ব্যক্তির অপরাধের কারণে পুরো প্রতিষ্ঠানকে কলঙ্কিত হতে দেওয়া যায় না। অপরাধের দায় কেবল সংশ্লিষ্ট ব্যক্তিদের ওপরই বর্তাবে। মিয়া গোলাম পরওয়ার বলেন, ইতোমধ্যে সেনাবাহিনীর পক্ষ থেকে এই বিচারপ্রক্রিয়াকে সহায়তা করার স্পষ্ট ঘোষণা দেওয়া হয়েছে এবং অভিযুক্ত ব্যক্তিদের বাহিনীর হেফাজতে নেওয়া হয়েছে। আমরা সেনাবাহিনীর এ উদ্যোগকে স্বাগত জানাই। তিনি বলেন, আমরা আশা করি, কারো ওপর কোনো অবিচার চাপিয়ে দেওয়া হবে না। স্বচ্ছ বিচারপ্রক্রিয়ার মাধ্যমে নির্দিষ্ট অপরাধীরা যথাযথ শাস্তির মুখোমুখি হবেন। এতে যেমন অতীতের দায় মুছে যাবে, তেমনি ভবিষ্যতে কেউ নিজের পেশা বা পরিচয়কে কাজে লাগিয়ে জনগণের জানমালের ক্ষতি সাধন থেকে বিরত থাকতে বাধ্য হবেন। পরিণতিতে দীর্ঘমেয়াদে জাতি উপকৃত হবে।",
    "url": "https://www.dhakapost.com/politics/401391",
    "date": "2025-10-12T16:13:27+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 204,
    "scraped_at": "2026-02-05T13:15:44.512710"
  },
  {
    "title": "টানা এক সপ্তাহ দেশের সর্বনিম্ন তাপমাত্রা তেঁতুলিয়ায়",
    "body": "পঞ্চগড়ের তেঁতুলিয়ায় টানা এক সপ্তাহ ধরে দেশের সর্বনিম্ন তাপমাত্রা বিরাজ করছে। উত্তরের হিমেল বাতাসে শীতের তীব্রতা বাড়ছে। এতে সবচেয়ে বেশি ভোগান্তিতে পড়েছেন নিম্নআয়ের শ্রমজীবী মানুষ। জীবিকার তাগিদে মাঠে-ঘাটে কাজ করতে গিয়ে হাড়কাঁপানো শীতে চরম কষ্ট পোহাতে হচ্ছে তাদের। সোমবার (১৫ ডিসেম্বর) সকাল ৯টায় তেঁতুলিয়া আবহাওয়া পর্যবেক্ষণ কেন্দ্রে সর্বনিম্ন তাপমাত্রা রেকর্ড করা হয় ৯ ডিগ্রি সেলসিয়াস। এ সময় বাতাসের আর্দ্রতা ছিল ৮৯ শতাংশ এবং বাতাসের গতিবেগ ছিল ঘণ্টায় ৯ থেকে ১০ কিলোমিটার। কুয়াশা না থাকলেও সূর্যের তাপ তেমন অনুভূত হয়নি। এর আগের দিন রোববার (১৪ ডিসেম্বর) সকাল ৯টায় সর্বনিম্ন তাপমাত্রা ছিল ৯ ডিগ্রি সেলসিয়াস। ওইদিন বাতাসের আর্দ্রতা ছিল ৭৭ শতাংশ এবং বাতাসের গতিবেগ ছিল ঘণ্টায় ১০ থেকে ১২ কিলোমিটার। এ ছাড়া, শনিবার (১৩ ডিসেম্বর) সকাল ৯টায় তেঁতুলিয়ায় সর্বনিম্ন তাপমাত্রা রেকর্ড করা হয় ৯ দশমিক ৩ ডিগ্রি সেলসিয়াস, বাতাসের আর্দ্রতা ছিল ৮৭ শতাংশ। শুক্রবার (১২ ডিসেম্বর) সকালেও তাপমাত্রা ছিল ৯ দশমিক ৩ ডিগ্রি সেলসিয়াস। চলতি মৌসুমে দেশের সর্বনিম্ন তাপমাত্রা রেকর্ড করা হয় বৃহস্পতিবার (১১ ডিসেম্বর), সেদিন তেঁতুলিয়ায় তাপমাত্রা নেমে আসে ৮ দশমিক ৯ ডিগ্রি সেলসিয়াসে। এদিকে রোববার দিনের সর্বোচ্চ তাপমাত্রা ছিল ২৬ দশমিক ৮ ডিগ্রি সেলসিয়াস এবং শনিবার সর্বোচ্চ তাপমাত্রা রেকর্ড করা হয় ২৭ ডিগ্রি সেলসিয়াস। তেঁতুলিয়া আবহাওয়া পর্যবেক্ষণ কেন্দ্রের ভারপ্রাপ্ত কর্মকর্তা জিতেন্দ্রনাথ রায় বলেন, গত ১১ ডিসেম্বর থেকে টানা মৃদু শৈত্যপ্রবাহ অব্যাহত রয়েছে। এক সপ্তাহেরও বেশি সময় ধরে দেশের সর্বনিম্ন তাপমাত্রা পঞ্চগড়েই রেকর্ড হচ্ছে। তিনি আরও জানান, আগামী কয়েক দিনে তাপমাত্রা আরও কিছুটা কমতে পারে বলে আশঙ্কা করা হচ্ছে। মো. নুর হাসান/এএমকে",
    "url": "https://www.dhakapost.com/country/416749",
    "date": "2025-12-15T09:54:37+06:00",
    "author": "জেলা প্রতিনিধি",
    "category": "country",
    "language": "bn",
    "token_count": 231,
    "scraped_at": "2026-02-05T13:15:47.774294"
  },
  {
    "title": "ময়মনসিংহে হেলে পড়া ভবন পরিত্যক্ত ঘোষণা, ৩ ভবন মালিককে তলব",
    "body": "ময়মনসিংহ নগরীর হেলে পড়া ৫ তলা ভবনটি পরিদর্শন করেছে জেলা প্রশাসনসহ ময়মনসিংহ সিটি করপোরেশন (মসিক) কর্তৃপক্ষ। এ সময় দেয়ালে ফাটল দেখা দেওয়া এবং হেলা পড়া ভবনটি পরিত্যক্ত ঘোষণা করে নির্মাণাধীন গ্রীন ডেভেলপমেন্ট প্রতিষ্ঠানসহ ৩ ভবন মালিককে প্রয়োজনীয় কাগজপত্রসহ তলব করা হয়েছে। রোববার (১৪ ডিসেম্বর) বিকেল সাড়ে ৩টার দিকে নগরীর গোলকিবাড়ী বাইলেন কাজী অফিস সংলগ্ন এলাকার ঘটনাস্থল পরিদর্শন করে সংশ্লিষ্ট কর্তৃপক্ষ। এ সময় মসিকের সচিব সুমনা আল মজিদ জানান, হেলে পড়া ভবনসহ নির্মাণাধীন গ্রীন ডেভেলমমেন্ট এবং পাশের ১৩ তলা ভবন মালিক বিল্ডিং কোড মেনে নিমার্ণ করেনি। এমনকি নির্মাণাধীন গ্রীন ডেভেলপমেন্ট প্রতিষ্ঠানের ভবনটিও বিল্ডিং কোড না মেনে পাইলিং করার কারণে ভবন হেলে পড়ার ঘটনা ঘটেছে। এ কারণে নির্মানাধীন ভবনের পাইলিংয়ের কাজ বন্ধ করে দেওয়া হয়েছে। এই অবস্থায় দেয়ালে ফাটল দেখা দেওয়া এবং হেলা পড়া ভবনটি পরিত্যক্ত ঘোষণা করে নির্মাণাধীন গ্রীন ডেভেলপমেন্ট প্রতিষ্ঠানসহ ৩ ভবন মালিককে প্রয়োজনীয় কাগজপত্রসহ তলব করা হয়েছে। তাদের কাজ যাচাই-বাছাই করে প্রয়োজনীয় ব্যবস্থা নেওয়া হবে। তিনি আরও জানান, নির্মাণাধীন গ্রীন ডেভেলপমেন্ট প্রতিষ্ঠানের পক্ষ থেকে ২০১৭ সালে তৎকালীন পৌরসভা থেকে ১৩ তলা ভবনের অনুমোদন নেওয়া হয়েছিল। নিয়ম অনুযায়ী অনুমোদন নেওয়ার ৩ বছরের মধ্যে ভবনের নির্মাণকাজ করার কথা। কিন্তু এখন যে ভবনটি নির্মাণ করা হচ্ছে এটির অনুমোদনের মেয়াদ প্রায় ৫ বছর আগে শেষ হয়ে গেছে। এ কারণে তাদের কাজপত্রসহ তলব করা হয়েছে। এ সময় স্থানীয় বাসিন্দারা পরিদর্শন টিমের কাছে ক্ষোভ প্রকাশ করে বলেন, এসব ঘটনায় আমরা নগরবাসী আতঙ্কিত, যেকোনো সময় ঘটতে পারে বড় দুর্ঘটনা। কারণ নগরীর বেশিরভাগ ভবন নির্মাণে মানা হয়নি বিল্ডিংকোড। সরু রাস্তায় দেওয়া হয়েছে ১৩ তলা থেকে ২০ তলা ভবনের অনুমোদন, এসব নিয়ে নগর কর্তৃপক্ষের অবহেলা দৃশ্যমান। কোন ঘটনা ঘটলেই বলা হয় এটি পৌরসভার সময়ে অনুমোদন নেওয়া। কিন্তু প্রকৃত পক্ষে বিগত আওয়ামীলীগ সরকারের সময়ে মোটা অংকের আর্থিক লেনদেনে বেক-ডেইটে নগরীর বেশিরভাগ ভবনের অনুমোদন দেওয়া হয়েছে বলেও প্রচার রয়েছে। সংশ্লিষ্ট সূত্র জানায়, নির্মাণাধীন গ্রীণ ডেভেলপমেন্ট প্রাইভেট লিমিটেড প্রতিষ্ঠানের মালিক পক্ষ স্থানীয় জামায়াতে ইসলামী দায়িত্বশীল নেতাদের একটি গ্রুপ। ঘটনার বিষয়ে জানতে গ্রীণ ডেভেলপমেন্ট প্রাইভেট লিমিটেডের মালিক পক্ষের একজন জেলা জামায়াতের নায়েবে আমীর মো: কামরুল হাসান মিলন ঢাকাপোস্টকে বলেন, আমি প্রতিষ্ঠানের মালিকানায় আছি। তবে ভবন নির্মাণ কাজ দেখবাল করছেন স্বাপন নামের একজন। তার সঙ্গে কথা বলুন। এরপর ভবন নির্মাণের দায়িত্বে থাকা স্বপনের ব্যবহৃত মোবাইল নাম্বারে যোগাযোগ করা হলেও তিনি কল রিসিভ করেননি। অপরদিকে লন্ডন প্রবাসী আমার ভাই রিয়াজুল আমিন অরুন ২০১১ সালে হেলে পড়া ৫ তলা ভবনটি নির্মাণ করে বলে জানান তার ভাই ব্যবসায়ী রফিকুল ইসলাম। তিনি আরও জানান, সম্প্রতি পাশের স্থানে গ্রীন ডেভেলপমেন্ট নামক প্রতিষ্ঠানটি বিল্ডিং কোড না মেনে বহুতল ভবনের পাইলিং কাজ শুরু করে। এ কারণে আমাদের ৫ তলা ভবনটি হেলে পড়েছে। একই সঙ্গে ভবনের দেয়ালেও ফাটলের রেখা পড়েছে। পরে বিষয়টি ফায়ার সার্ভিসকে অবগত করলে তারা সরেজমিনে এসে বেইজমেন্টের কাজ বন্ধ করে দিয়ে আমাদের ভবনের বাসিন্দাদের সরিয়ে দিয়েছে। এ ঘটনায় আমরা আতঙ্কিত। কখন কী হয়, আল্লাহ ভালো জানে। এর আগে গতকাল শনিবার (১৩ ডিসেম্বর) সন্ধ্যা ৫টার দিকে হেলে পড়া ভবনটির দেয়ালে ফাটল রেখা এবং সামনের অংশের মাটিতে দৃশ্যমান ফাটলের সৃষ্টি হয়। এরপরই বিষয়টি টের পেয়ে ভবনের বাসিন্দা রফিকুল ইসলাম ঘটনাটি ফায়ার সার্ভিস কর্মীকে জানালে ফায়ার সার্ভিস কর্মীরা ঘটনাস্থলে এসে হেলে পড়া ভবনটির পাশে নির্মাণাধীন বহুতল ভবনের পাইলিং কাজ বন্ধ করে দেয়। একই সঙ্গে ফায়াস সার্ভিস কর্মীরা হেলে পড়া ভবনের বিদ্যুৎ সংযোগ বিচ্ছিন্ন করে বাসিন্দাদের সরিয়ে দিয়ে গেটে তালা ঝুলিয়ে দেয়। আমান উল্লাহ আকন্দ/আরকে",
    "url": "https://www.dhakapost.com/country/416628",
    "date": "2025-12-14T17:58:26+06:00",
    "author": "নিজস্ব প্রতিবেদক",
    "category": "country",
    "language": "bn",
    "token_count": 513,
    "scraped_at": "2026-02-05T13:15:49.356665"
  },
  {
    "title": "এনসিপি থেকে মনোনয়ন নিলেন স্যালুট দেওয়া সেই রিকশা চালক",
    "body": "গত বছরের জুলাইয়ে ছাত্র-জনতার অভ্যুত্থানের সময় আন্দোলনরত শিক্ষার্থীদের স্যালুট দিয়ে ব্যাপক আলোচনায় আসা রিকশাচালক সুজন জাতীয় নাগরিক পার্টি (এনসিপি) থেকে মনোনয়নপত্র সংগ্রহ করেছেন। বৃহস্পতিবার (২০ নভেম্বর) সন্ধ্যায় এনসিপির কেন্দ্রীয় কার্যালয় থেকে তিনি দলীয় মনোনয়নপত্র সংগ্রহ করেন। ভাইরাল এই রিকশাচালক ঢাকা-৮ আসন থেকে এনসিপির মনোনয়ন ফর্ম সংগ্রহ করেছেন। একই সঙ্গে জুলাই অভ্যুত্থানে মারাত্মকভাবে আহত হওয়া খোকন চন্দ্র বর্মণও একই দল থেকে মনোনয়নপত্র সংগ্রহ করেছিলেন। খোকন বর্তমানে চিকিৎসার জন্য রাশিয়ায় অবস্থান করছেন। আজ জাতীয় নাগরিক পার্টি থেকে মনোনয়নপত্র সংগ্রহের শেষ দিন। এনসিপির মুখ্য সমন্বয়ক নাসীরুদ্দীন পাটওয়ারী ও কেন্দ্রীয় নেত্রী তাসনিম জারা উপস্থিত ছিলেন।",
    "url": "https://www.dhakapost.com/politics/411043",
    "date": "2025-11-20T20:02:32+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 91,
    "scraped_at": "2026-02-05T13:15:50.960704"
  },
  {
    "title": "অতীতের আওয়ামী পদ্ধতির নির্বাচন জনগণ আর মেনে নেবে না",
    "body": "অতীতের আওয়ামী পদ্ধতির নির্বাচন জনগণ আর কোনোভাবেই মেনে নেবে না বলে মন্তব্য করেছেন জামায়াতের ইসলামীর নায়েবে আমির অধ্যাপক মুজিবুর রহমান। তিনি বলেন, ২০১৪ সালের বিনা ভোটের নির্বাচন, ২০১৮ সালের নৈশকালীন ভোট এবং ২০২৪ সালে আমি ও ডামি নির্বাচনের পুনরাবৃত্তি জনগণ দেখতে চায় না। তাই একটি গ্রহণযোগ্য নির্বাচনের জন্য সবার আগে প্রশাসনের দলবাজি বন্ধ করতে হবে। সোমবার (২০ অক্টোবর) বিকেলে রাজধানীর মহাখালিতে কলেরা হাসপাতালের সামনে জামায়াতে ইসলামী ঢাকা মহানগর উত্তর আয়োজিত জুলাই জাতীয় সনদ বাস্তবায়ন আদেশ জারি ও নভেম্বর ২০২৫-এর মধ্যে গণভোট আয়োজনসহ ৫ দফা দাবি আদায়ের লক্ষ্যে দাবিতে গণমিছিল পূর্ব বিশাল সমাবেশে প্রধান অতিথির বক্তব্যে একথা বলেন তিনি। সৎ, যোগ্য, দল নিরপেক্ষ ও প্রজ্ঞাবান লোকদের দিয়ে প্রশাসন পুনর্গঠন এবং সবার জন্য লেভেল প্লেয়িং ফিল্ড নিশ্চিত করা ছাড়া জনগণ দায়সারা গোছের তামাশার কোনো নির্বাচন মেনে নেবে না বলে অন্তর্বর্তী সরকারকে সতর্ক করেন অধ্যাপক মুজিবুর রহমান। তিনি বলেন, পরিবার, সমাজ ও রাষ্ট্রসহ জীবনের সবক্ষেত্রে আল্লাহর বিধান প্রতিষ্ঠার জন্য আল্লাহতায়ালা আমাদেরকে দুনিয়াতে পাঠিয়েছেন। কিন্তু পাকিস্তানের ২৪ এবং বাংলাদেশের ৫৪ মোট ৭৮ বছরে কোনো সরকার দেশে কুরআনের বিধান প্রতিষ্ঠার চেষ্টা করেনি। অথচ পাকিস্তানের স্বপ্নদ্রষ্টা কায়েদে আযম মোহাম্মদ আলী জিন্নাহ হাতে কুরআন নিয়ে কুরআনকে পাকিস্তানের সংবিধান বলে ঘোষণা দিয়েছিলেন। কিন্তু তা কাজে পরিণত করেননি। স্বাধীনতার পর যারাই ক্ষমতায় এসেছেন তারাও সংসদের কুরআনের আইন পাস করেননি। কিন্তু এরইমধ্যে আল্লাহর আইনের পক্ষে দেশে জনমত সৃষ্টি হয়েছে। অধ্যাপক মুজিবুর রহমান বলেন, ঢাকা বিশ্ববিদ্যালয়ে নিকট অতীতে সেখানে দাড়ি, টুপি ও ইসলামী লেবাসধারীদের অপদস্ত করা হতো। কিন্তু সাম্প্রতিক ছাত্র সংসদ নির্বাচনে ঢাবিসহ অন্যান্য বিশ্ববিদ্যালয়েও ইসলামী আদর্শের ছাত্ররাই বিজয়ী হয়েছে। তিনি ছাত্রদের এ ঐতিহাসিক বিজয়কে জাতীয় সংসদ পর্যন্ত টেনে নিতে সর্বাত্মক প্রচেষ্টা চালাতে সবার প্রতি আহ্বান জানান। তিনি আগামী সংসদকে কুরআন সংসদে পরিণত করার জন্য দাঁড়িপাল্লার প্রতীকের গণজোয়ার সৃষ্টি করে সবাইকে ময়দানে আপসহীন ভূমিকা পালনের আহ্বান জানান। কেন্দ্রীয় নির্বাহী পরিষদ সদস্য ও ঢাকা মহানগর উত্তরের আমির মোহাম্মদ সেলিম উদ্দিনের সভাপতিত্বে এবং কেন্দ্রীয় মজলিসে শূরা সদস্য ও ঢাকা মহানগর উত্তরের সহকারী সেক্রেটারি মাহফুজুর রহমানের সঞ্চালনায় সমাবেশে উপস্থিত ছিলেন কেন্দ্রীয় মজলিসে শূরা সদস্য ও ঢাকা মহানগর উত্তরের ডা. ফখরুদ্দীন মানিক ও ইয়াছিন আরাফাত, কেন্দ্রীয় মজলিসে শূরা সদস্য মোহাম্মদ জামাল উদ্দীন, মুহিবুল্লাহ, ঢাকা মহানগর উত্তরের প্রচার ও মিডিয়া সম্পাদক মু. আতাউর রহমান সরকার ও ঢাকা মহানগর উত্তরের কর্মপরিষদ সদস্য নাসির উদ্দীন।",
    "url": "https://www.dhakapost.com/politics/403491",
    "date": "2025-10-20T21:29:25+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 347,
    "scraped_at": "2026-02-05T13:15:52.550714"
  },
  {
    "title": "এভারকেয়ারের সামনে ‘খালেদা প্রেমীদের’ ভিড়",
    "body": "বিএনপির পক্ষ থেকে বারবার ভিড় না করার অনুরোধ সত্ত্বেও এভারকেয়ার হাসপাতালের সামনে ধীরে ধীরে জড়ো হচ্ছেন খালেদা জিয়ার সমর্থক ও শুভাকাঙ্ক্ষীরা। নেত্রীকে একনজর দেখার সুযোগ না থাকলেও স্বাস্থ্যের সর্বশেষ পরিস্থিতি জানতে উদগ্রীব হয়ে অপেক্ষা করছেন তারা। নেতাকর্মীদের সঙ্গে কথা বলে জানা গেছে, অসুস্থতার খবর ঘিরে উদ্বেগ, উৎকণ্ঠা এবং প্রার্থনাই এখন ‘খালেদা প্রেমীদের’ প্রধান ভরসা। রোববার (৩০ নভেম্বর) সকাল থেকে বেলা ১২টা পর্যন্ত এভারকেয়ার হাসপাতালের সামনে সরেজমিনে গিয়ে এসব চিত্র দেখা গেছে। হাসপাতাল সূত্র জানিয়েছে, বিএনপি চেয়ারপার্সন খালেদা জিয়ার শারীরিক অবস্থার উন্নতি–অবনতির দোলাচল চলমান। এভারকেয়ার হাসপাতালে তার চিকিৎসা নিয়ে গঠিত বহুজাতিক মেডিকেল বোর্ড নিবিড় পর্যবেক্ষণ করছে। রাজনৈতিক অঙ্গন, পরিবারের ভেতর ও বাইরে উদ্বেগ বাড়ার সঙ্গে সঙ্গে হাসপাতালের সামনে স্বাভাবিকভাবেই আগ্রহীদের আনাগোনা শুরু হয়। এই পরিস্থিতিতে বিএনপির পক্ষ থেকে স্পষ্ট নির্দেশনা আসে—ভিড় না করতে, হাসপাতালের প্রবেশপথ অবরুদ্ধ না করতে এবং চিকিৎসা কার্যক্রমে কোনো বাধা সৃষ্টি না করতে। তবুও শনিবার ও রোববার সকালে এভারকেয়ারের সামনে মানুষের উপস্থিতি চোখে পড়ে। সরেজমিনে দেখা গেছে, হাসপাতালের ঠিক সামনেই কঠোর সতর্কতায় অবস্থান নিয়েছে আইনশৃঙ্খলা বাহিনী। পাশেই লম্বা সারিতে দাঁড়িয়ে আছে টেলিভিশন সাংবাদিকদের ক্যামেরা স্ট্যান্ড। ফুটপাত আর সড়কের একাংশজুড়ে অবস্থান নিয়েছেন দেশের বিভিন্ন প্রান্ত থেকে আসা দলটির কর্মী-সমর্থকরা, যাদের কেউই সরাসরি হাসপাতালে প্রবেশ করতে পারেন না, কিন্তু তারা মনে করছেন—এই কাছাকাছি অবস্থানটুকু যেন দায়িত্ববোধের জায়গা থেকে করা একটি নীরব উপস্থিতি। উনি ভালো হোক—এই একটাই দোয়া হাসপাতাল গেটের সামনে কিশোরগঞ্জ, ময়মনসিংহ, নারায়ণগঞ্জ, গাজীপুরসহ বিভিন্ন জেলা থেকে আসা কয়েকজন সমর্থককে দেখা গেছে। কেউ বাসে, কেউ ট্রেনে, কেউ আবার হঠাৎ সিদ্ধান্ত নিয়ে ঢাকায় এসে পড়েছেন। নাজমুল আলম নামক এক নেতা বলেন, আমাদের প্রিয় নেত্রী মৃত্যুশয্যায় হাসপাতালে চিকিৎসাধীন আছেন। চাইলেই আমরা ঘরে বসে থাকতে পারি না। গতকালও গভীর রাত পর্যন্ত হাসপাতালের সামনে ছিলাম। আত্মার টানে আজ আবারও সকালে চলে এসেছি। হাসপাতালের ভেতরে ঢুকার সুযোগ নেই, তাই দূরে দাঁড়িয়ে আছি। কিন্তু মন টানলে বাসায় থাকা যায় না। আরেকজন জানান, উনার শারীরিক অবস্থা ওঠানামা করছে বলে শুনেছি। যেটুকু পারি—দোয়া করছি। দুইদিন ধরে হাসপাতালের সামনে বসে আছেন কিশোরগঞ্জ থেকে আসা টিপু সুলতান নামক এক খালেদাপ্রেমী, খালেদা জিয়াকে ফুসফুস দিয়ে হলেও বাঁচাতে চান তিনি। তার দাবি, প্রয়োজনে নিজের ফুসফুস দিয়েও খালেদা জিয়াকে বাঁচাতে রাজি তিনি। পরিবার, ব্যবসা, থাকার জায়গা—সবকিছুর বাইরে এখন তার একমাত্র লক্ষ্য নেত্রীর সুস্থতা। টিপু সুলতান জানান, ফেসবুক ও ইউটিউবে খবর দেখে আর ঘরে বসে থাকতে পারেননি। সকালে নিজের ছোট দোকান খুলে দিয়ে দুপুরের পরই ট্রেনে রওনা হন ঢাকার উদ্দেশে। ৪টার ট্রেনে সিট না পেলেও দাঁড়িয়ে আসেন। বিমানবন্দর স্টেশনে নেমে সরাসরি চলে আসেন এভারকেয়ার হাসপাতালের সামনে। তার ভাষায়, খালেদা জিয়া যদি বাঁচেন, আর ডাক্তাররা যদি বলেন আমার ফুসফুস কাজে লাগবে, আমি দিতে রাজি। আল্লাহ আমাকে যতটা শক্তি দিয়েছে—সবটুকুই দেব। নেতাদের অনুরোধ—ভিড় না করতে এদিকে এভারকেয়ার হাসপাতালের সামনে নেতাকর্মীদের ভিড় না করতে কড়া নির্দেশনা দিয়েছেন বিএনপি। দলটি বলছে, হাসপাতালের সামনে জটলা তৈরি করলে অন্যান্য রোগী ও চিকিৎসকদের কাজে বিঘ্ন ঘটতে পারে। পরিস্থিতি শান্ত রাখা এবং চিকিৎসকদের কাজ নির্বিঘ্ন রাখা এখন সবচেয়ে গুরুত্বপূর্ণ। এদিকে এক প্রেস বিজ্ঞপ্তিতে বিএনপি জানিয়েছে, বিএনপি চেয়ারপার্সন ও সাবেক প্রধানমন্ত্রী দেশনেত্রী বেগম খালেদা জিয়া বর্তমানে গুরুতর অসুস্থ অবস্থায় রাজধানীর এভারকেয়ার হাসপাতালে চিকিৎসাধীন রয়েছেন। গণমাধ্যমসহ সংশ্লিষ্ট সবার অবগতির জন্য জানানো যাচ্ছে যে, দেশনেত্রীর চিকিৎসা সংক্রান্ত বিষয়ে গণমাধ্যমে ব্রিফ করবেন বিএনপি জাতীয় স্থায়ী কমিটির সদস্য প্রফেসর ডা. এ জেড এম জাহিদ হোসেন। এছাড়াও অন্যান্য বিষয়ে গৃহীত সিদ্ধান্ত গণমাধ্যমে ব্রিফ করবেন বিএনপির সিনিয়র যুগ্ম মহাসচিব অ্যাডভোকেট রুহুল কবির রিজভী। নিরাপত্তা ব্যবস্থা জোরদার এভারকেয়ার হাসপাতালের সামনের অংশেই অতিরিক্ত পুলিশ মোতায়েন রয়েছে। প্রবেশপথে ব্যারিকেড রাখা হয়েছে। কেউ দাঁড়ালেই পুলিশ অনুরোধ করছে নির্দিষ্ট দূরত্ব বজায় রাখতে। পুলিশের একজন কর্মকর্তা বলেন, ভিড় যাতে হাসপাতালের কাজে বিঘ্ন না ঘটায়, সেটাই আমাদের প্রধান দায়িত্ব। হাসপাতাল কর্তৃপক্ষ জানায়, প্রতিদিনের চাপ ও রোগীসেবা বজায় রাখতে পরিস্থিতি শান্ত থাকা প্রয়োজন। কোনো অনাকাঙ্ক্ষিত ভিড় যেন জরুরি সেবা বিঘ্নিত না করে, সে নির্দেশনাও অভ্যন্তরীণভাবে জোরদার করা হয়েছে।",
    "url": "https://www.dhakapost.com/politics/413264",
    "date": "2025-11-30T13:18:17+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 581,
    "scraped_at": "2026-02-05T13:15:54.159447"
  },
  {
    "title": "‘পিআর ছাড়া নির্বাচন হলে জনগণ তা প্রতিহত করবে’",
    "body": "জুলাই সনদের বাস্তবায়ন ও পিআর পদ্ধতি ছাড়া বাংলাদেশের কোনো জাতীয় নির্বাচন হতে দেওয়া হবে না বলে হুশিয়ারি দিয়েছেন বাংলাদেশ ইসলামী ছাত্রশিবিরের সাবেক কেন্দ্রীয় সভাপতি ও বাংলাদেশ জামায়াতে ইসলামীর কেন্দ্রীয় সূরা সদস্য অ্যাডভোকেট আতিকুর রহমান। তিনি বলেন, জুলাই সনদের আইনি ভিত্তি না দেওয়া হলে নির্বাচনের যে কোনো উদ্যোগ জনগণ সম্মিলিতভাবে প্রতিহত করবে। শুক্রবার (১৯ সেপ্টেম্বর) রাজধানীর বাড্ডা ইউলুপ সংলগ্ন মেইন রোডে পাঁচ দফা দাবিতে ইসলামী আন্দোলন বাংলাদেশ আয়োজিত গণসমাবেশে তিনি এসব কথা বলেন। অ্যাডভোকেট আতিকুর রহমান বলেন, চব্বিশের জুলাই–আগস্ট বিপ্লবের পর আমরা আশা করেছিলাম দেশ সঠিক পথে এগোবে। কিন্তু আজকের বাস্তবতায় সেই আকাঙ্ক্ষা পূরণ হচ্ছে না। আমরা পাঁচ দফা দাবির মাধ্যমে আন্দোলন শুরু করেছি। ৩১টি দল ঐক্যমত কমিশনে অংশগ্রহণ করেছে, তার মধ্যে ২৫টি দল পিআরের পক্ষে মত দিয়েছেন এবং জুলাই সনদের আইনি ভিত্তি দাবি করেছেন। রাষ্ট্র সংস্কারের অংশ হিসেবে ঐক্যমত হওয়া ৮৪টি বিষয়ে তালবাহানা না করে জুলাই সনদ বাস্তবায়ন করতে হবে। জামায়াতের এই কেন্দ্রীয় নেতা বর্তমান নির্বাচন ব্যবস্থার দুর্বলতা তুলে ধরে বলেন, সুষ্ঠু নির্বাচনের জন্য অবিলম্বে অন্তর্বর্তী সরকার ও পিআর পদ্ধতির প্রণয়ন জরুরি। তিনি সতর্ক করে বলেন, বিগত পাঁচ বছরে নির্বাচন কখনো সুষ্ঠু হয়নি। কেন্দ্র দখলের জন্য কালো টাকা ও অন্যায় শক্তি ব্যবহার করা হয়েছে। দেশের ৭১ ভাগ মানুষ অন্তর্বর্তী সরকার ও পিআর পদ্ধতিতে নির্বাচন চায়। সঠিক পদ্ধতি ছাড়া কোনো সুষ্ঠু নির্বাচন হবে না এবং জনগণ তা মেনে নেবে না। বাদ জুমা আড়াইটার দিকে কোরআন তেলাওয়াতের মাধ্যমে এ সমাবেশের কার্যক্রম শুরু হয়। এর আগে জুমার পর থেকেই রাজধানীসহ বিভিন্ন এলাকা থেকে একের পর এক মিছিল আসতে থাকে। মিছিলে অংশগ্রহণকারীরা প্রয়োজনীয় রাষ্ট্র সংস্কার, গণহত্যার দৃশ্যমান বিচার, জুলাই সনদের আইনী ভিত্তি এবং পিআর পদ্ধতিতে জাতীয় নির্বাচনের দাবিতে নানা শ্লোগান দেন। সমাবেশে প্রধান অতিথি হিসেবে উপস্থিত রয়েছেন, ইসলামী আন্দোলন বাংলাদেশের আমীর মুফতি সৈয়দ মুহাম্মাদ রেজাউল করীম, পীর সাহেব চরমোনাই। বিশেষ অতিথি হিসেবে যোগ দিয়েছেন দলের যুগ্ম মহাসচিব ও ঢাকা-১১ আসনের প্রার্থী প্রিন্সিপাল মাওলানা শেখ ফজলে বারী মাসউদ।",
    "url": "https://www.dhakapost.com/politics/396083",
    "date": "2025-09-19T16:21:09+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 293,
    "scraped_at": "2026-02-05T13:15:57.255044"
  },
  {
    "title": "১৩ দফা দাবিতে মাঠে সুন্নি জোট : চট্টগ্রামে আজ মহাসমাবেশ",
    "body": "চট্টগ্রামের লালদিঘি মাঠে অনুষ্ঠিত হচ্ছে সুফী মতাদর্শে বিশ্বাসী তিন দল নিয়ে গঠিত ‘বৃহত্তর সুন্নি জোট’-এর প্রথম মহাসমাবেশ। জাতীয় নির্বাচনকে সামনে রেখে ঘোষিত ১৩ দফা দাবি এবং ৩০০ আসনে প্রার্থী দেওয়ার প্রস্তুতি নিয়ে জোটটি আজ (শনিবার) আনুষ্ঠানিকভাবে তাদের রাজনৈতিক শক্তি ও অবস্থান তুলে ধরতে চাইছে। সমাবেশকে কেন্দ্র করে নেতাকর্মীদের মধ্যে বেশ উচ্ছ্বাস দেখা গেছে। জোটের শীর্ষ নেতারা বলছেন— এবার তারা ঐক্যবদ্ধ প্ল্যাটফর্মে জাতীয় রাজনীতিতে গুরুত্বের সঙ্গে উপস্থিতি জানান দিতে প্রস্তুত। জোটের নেতারা জানায়, দীর্ঘদিনের মতবিরোধ ও বিভক্তি পেরিয়ে সুফীমনা তিন দল এখন অভিন্ন অবস্থানে এসেছে। গত তিন মাসে বেশ কয়েক দফা আলোচনা ও বৈঠকের পর তারা ‘বৃহত্তর সুন্নী জোট’ নামে এক প্ল্যাটফর্মে ঐক্যবদ্ধ হয়। এরপর থেকেই নির্বাচন ও জাতীয় ইস্যুকে কেন্দ্র করে বিভিন্ন কর্মসূচি পালন করেছে। তাদের দাবি, সুষ্ঠু ও গ্রহণযোগ্য নির্বাচন আয়োজনের জন্য সুস্পষ্ট রোডম্যাপ, সব দলের অংশগ্রহণ নিশ্চিত করা, দুর্নীতিবাজ ও দণ্ডিত ব্যক্তিদের অযোগ্য ঘোষণা, অবৈধ অস্ত্র উদ্ধারে অভিযান এবং মাজার–খানকা–ধর্মীয় নেতাদের নিরাপত্তাসহ গুরুত্বপূর্ণ রাষ্ট্রীয় সিদ্ধান্তে স্বচ্ছতা নিশ্চিত করা। গত দেড় দশকের জাতীয় নির্বাচনগুলো প্রশ্নবিদ্ধ হওয়ায় জনগণ ভোটাধিকার থেকে বঞ্চিত হয়েছে। বর্তমান পরিস্থিতিতেও গ্রহণযোগ্য নির্বাচনী পরিবেশ এখনও গড়ে ওঠেনি বলে দাবি জোটের। তারা অভিযোগ করেন, রাজনৈতিক দমন–পীড়ন, বিনা বিচারে হত্যা, মব সহিংসতা ও ধর্মীয় অসহিষ্ণুতা বেড়েছে। এসব কারণেই দেশজুড়ে মহাসমাবেশের কর্মসূচি ঘোষণা করা হয়েছে। চট্টগ্রামে প্রথম সমাবেশের পর ২২ নভেম্বর নারায়ণগঞ্জ, ২৯ নভেম্বর কুমিল্লা, ৬ ডিসেম্বর হবিগঞ্জ এবং ২০ ডিসেম্বর ঢাকার সোহরাওয়ার্দী উদ্যানে কর্মসূচি পালনের কথা রয়েছে জোটের পক্ষ থেকে। বৃহত্তর সুন্নি জোটের ১৩ দফা দাবির মধ্যে রয়েছে— ঘোষিত সময়ে জাতীয় নির্বাচন আয়োজন, নির্বাচনের দিন গণভোটের ব্যবস্থা, রাষ্ট্রীয় বৈঠকে সব নিবন্ধিত রাজনৈতিক দলের অংশগ্রহণ নিশ্চিত করা, নির্বাচনের আগে অবৈধ অস্ত্র উদ্ধারে অভিযান, দুর্নীতিবাজ ও দণ্ডিতদের অযোগ্য ঘোষণা, জুলাই হত্যাকাণ্ডের বিচার, পার্বত্য জেলায় বিদেশি মদদপুষ্ট সশস্ত্র সন্ত্রাসীদের বিরুদ্ধে ব্যবস্থা, চট্টগ্রাম বন্দরের টার্মিনাল বিদেশিদের কাছে হস্তান্তরের সিদ্ধান্ত বাতিল, আরাকান আর্মিকে করিডোর না দেওয়া, মাজার–খানকা–দরবার শরিফ ও ধর্মীয় নেতাদের নিরাপত্তা নিশ্চিত করা, মুক্তিযোদ্ধাদের মর্যাদা রক্ষা এবং স্বাধীনতার ইতিহাস সংরক্ষণ, গণমাধ্যমের স্বাধীনতা ও সাংবাদিকদের নিরাপত্তা নিশ্চিত করা এবং নির্বাচনকালীন প্রশাসন দলনিরপেক্ষভাবে পুনর্গঠন করা। চট্টগ্রাম মহাসমাবেশ প্রস্তুতি কমিটির সমন্বয়ক এ এম মঈনুদ্দিন চৌধুরী হালিম বলেন, সুফীভিত্তিক তিনটি দল এখন অভিন্ন প্ল্যাটফর্মে কর্মসূচি ঘোষণা করছে। এর অংশ হিসেবে আজ লালদিঘি মাঠে প্রথম মহাসমাবেশ অনুষ্ঠিত হচ্ছে। সমাবেশে তিন দলের চেয়ারম্যান ও মহাসচিব উপস্থিত থাকবেন। সমাবেশকে ঘিরে নেতাকর্মীদের মধ্যে উৎসাহ-উদ্দীপনা তৈরি হয়েছে। প্রস্তুতি কমিটির আহ্বায়ক আবদুন নবী আল কাদেরী বলেন, আমরা চাই সরকার একটি সুষ্ঠু ও গ্রহণযোগ্য নির্বাচনের ব্যবস্থা করুক। জাতি এমন নির্বাচনের জন্য অপেক্ষা করছে। কিন্তু নির্বাচন বিষয়ে স্পষ্ট রোডম্যাপ না থাকায় দেশে অপ্রয়োজনীয় বিতর্ক, রাজনৈতিক অস্থিরতা ও বিভ্রান্তি তৈরি হচ্ছে। আমরা সরকারের কাছে সুষ্ঠু, সুন্দর ও স্বচ্ছ নির্বাচনের দাবি জানিয়েছি। সারাদেশে জনমত গঠনের লক্ষ্যে এই কর্মসূচি ঘোষণা করা হয়েছে।",
    "url": "https://www.dhakapost.com/politics/409534",
    "date": "2025-11-15T08:06:42+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 414,
    "scraped_at": "2026-02-05T13:15:58.830571"
  },
  {
    "title": "কয়েকটি দল সচিবালয়ে গিয়ে ডিসি ভাগাভাগি করছে : হাসনাত আবদুল্লাহ",
    "body": "জাতীয় নাগরিক পার্টির (এনসিপি) দক্ষিণাঞ্চলীয় মুখ্য সংগঠক হাসনাত আবদুল্লাহ বলেছেন, সচিবালয়ে গিয়ে কয়েকটি রাজনৈতিক দল জেলা প্রশাসক (ডিসি) ভাগাভাগি করছে এবং এতে অন্তর্বর্তী সরকার সহায়তা করছে। তিনি বলেন, বর্তমানে একটি নির্বাচন ইঞ্জিনিয়ারিং-এর চেষ্টা চলছে। এছাড়া বর্তমান নির্বাচন কমিশন স্বৈরতান্ত্রিক আচরণ করছে। প্রতিটি রাষ্ট্রীয় প্রতিষ্ঠান দখল করছে দুটি দল। এমনটি চলতে থাকলে জনগণ মেনে নেবে না। শুক্রবার (২৪ অক্টোবর) সন্ধ্যায় রাজধানীর শাহবাগে শহীদ আবু সাঈদ ইন্টারন্যাশনাল কনভেনশন সেন্টারে দলের ঢাকা জেলা ও দুই মহানগর শাখার সমন্বয় সভায় বিশেষ অতিথির বক্তব্যে তিনি এসব কথা বলেন। হাসনাত বলেন, সচিবালয়ে বসে এখন ডিসি ভাগাভাগি চালানো হচ্ছে। কোনো কোনো রাজনৈতিক দল দাবি করছে ‘চিটাগংয়ের ডিসি আমি দেবো, তাতে উত্তরবঙ্গের ডিসি ছাড়তে হবে। যদি রংপুরের ডিসি ছাড়ি তাহলে আমাদের খুলনার ডিসি ছেড়ে দিতে হবে’। এনসিপির এই নেতা অভিযোগ করেন, অন্তর্বর্তী সরকার দর্শকের ভূমিকা পালন করছে। আমরা এখানে আপনাকে এনেছি ন্যায্যতা নিশ্চিত করার জন্য কিন্তু আমরা দেখছি আপনি কতিপয় রাজনৈতিক দলগুলোর কাছে নতজানু হয়ে তাদেরকে ডিসি ভাগাভাগিতে আরও সহায়তা করছেন। নির্বাচন প্রসঙ্গে তিনি বলেন, আমরা ২৪, ১৮ এবং ১৪ যে বিতর্কিত নির্বাচন দেখেছি তা আর চাই না। এই প্রক্রিয়া পুনরাবৃত্তি হলে একটা ইলেকশন ইঞ্জিনিয়ারিং চালু হবে। নির্বাচনে নিয়ন্ত্রিতভাবে ব্যাংক ও বাণিজ্যিক প্রতিষ্ঠানের কর্মচারীদের পোলিং এজেন্ট হিসেবে নিয়োজিত করার পায়তারা চলছে। স্কুল কমিটি, শিক্ষক ও স্থানীয় প্রতিষ্ঠানগুলোও একাদিকভাবে দখল করার চেষ্টা হচ্ছে। আগামী নির্বাচনে কেন্দ্রগুলাকে দখল করার জন্য তাদেরকে এখনই সশস্ত্র কায়দায় তাদেরকে ট্রেনিং দেওয়া হচ্ছে। তিনি বলেন, জাতীয় নাগরিক পার্টিকে সংখ্যা দিয়েমাপতে যাবেন না। আমরা আওয়ামী লীগ দিন শুনতাম এশিয়া মহাদেশের সর্ববৃহৎ ছাত্রলীগ নাকি সর্ববৃহৎ ছাত্র সংগঠন ছিল, এশিয়া মহাদেশের তারা শুধুমাত্র বাংলাদেশের না এশিয়া মহাদেশের সর্ববৃহৎ ছাত্র সংগঠন, এখন টর্চলাইট দিয়েও খুঁজে পাওয়া যায় না। এক জায়গায় বলে জয় আবার দুই মাইল দূরে গিয়ে বলে বাংলা। নিজেরা দৌড়ের উপরে থাকে। ব্যানারটা নিয়ে দৌড়ের উপরে থাকে। ব্যানার চারজনে মিলে ধরার লোক নাই। একজন দৌড়ে ব্যানারটা নিয়ে দৌড়ায় আবার বলে যে হাসিনা তোমার ভয় নাই রাজপথ ছাড়ি নাই। এসব লক্ষ লক্ষ নেতাকর্মী কাজে আসে নাই। ষড়যন্ত্র হলে বসে থাকবেন না জানিয়ে হাসনাত আবদুল্লাহ বলেন, আরেকজন ক্যান্টনমেন্টে বসে ষড়যন্ত্র করছেন। তিনি অভি সেযুক্তনা কর্মকর্তাদের রক্ষায় ব্রিগেডিয়ার (অব.) আযমীর হাতে ধরে অনুরোধ করছেন। উনি ক্যান্টোনমেন্টে বসে বসে ষড়যন্ত্র করছেন। কাকে নির্বাচনে জিতাবেন আর কাকে নির্বাচনে উনি হারাবেন। আমরা বলতে চাই আমাদের যেসব দেশপ্রেমিক সেনাবাহিনী দেশের জন্য জাতির জন্য রাস্তায় নেমে এসেছে, সেই দেশপ্রেমিক সেনাবাহিনীদের কলঙ্ক মুক্ত হওয়ার সুযোগ আসছে। আবার যদি বসে আবার বাংলাদেশকে পিছিয়ে দেওয়ার ষড়যন্ত্র করা হয়, আমাদেরকে আপনারা দাবায় রাখতে পারবেন না। আমাদের উপরে ট্যাংক চালায় দিবেন, গুলি করবেন, আমরা আলিফ, আমরা স্নিগ্ধ, মুগ্ধ, আমরা আবু সাঈদের উত্তরসরী। আমাদের উপর দিয়া ট্যাংক চালায় দিলেও আমরা রাস্তা থেকে সরবো না।",
    "url": "https://www.dhakapost.com/politics/404430",
    "date": "2025-10-24T21:15:46+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 412,
    "scraped_at": "2026-02-05T13:16:00.428981"
  },
  {
    "title": "দুর্নীতি-চাঁদাবাজি চিরতরে বন্ধের অঙ্গীকার জামায়াত প্রার্থী ড. হেলালের",
    "body": "অতীতের সরকারগুলোর দুর্নীতি, স্বজনপ্রীতি ও লুটপাটের কারণে স্বাস্থ্যখাত ধ্বংসের মুখে পড়েছে বলে মন্তব্য করেছেন বাংলাদেশ জামায়াতে ইসলামীর কেন্দ্রীয় কর্মপরিষদ সদস্য, ঢাকা মহানগরী দক্ষিণের নায়েবে আমির এবং ঢাকা-৮ আসনের মনোনীত সংসদ সদস্য পদপ্রার্থী অ্যাডভোকেট ড. হেলাল উদ্দিন। তিনি ঘোষণা দিয়েছেন, জামায়াতে ইসলামী রাষ্ট্র পরিচালনার সুযোগ পেলে প্রতিটি ওয়ার্ডে একটি করে আধুনিক হেলথ কমপ্লেক্স চালু করা হবে। শুক্রবার (২৬ সেপ্টেম্বর) রাজধানীর কমলাপুর শেরে বাংলা রেলওয়ে স্কুল অ্যান্ড কলেজ মাঠে মতিঝিল পূর্ব থানার উদ্যোগে আয়োজিত ফ্রি মেডিকেল ক্যাম্পের উদ্বোধনী অনুষ্ঠানে প্রধান অতিথির বক্তব্যে তিনি এ প্রতিশ্রুতি দেন। ড. হেলাল উদ্দিন বলেন, জনগণের মৌলিক অধিকার হিসেবে স্বাস্থ্যসেবা নিশ্চিত করতে হলে স্বাস্থ্যখাতকে ঢেলে সাজানো ছাড়া বিকল্প নেই। এজন্য জামায়াতে ইসলামী একটি পূর্ণাঙ্গ কর্মপরিকল্পনা নিয়েই মাঠে নেমেছে। তিনি আরও বলেন, রাজনৈতিক দলের দায়িত্ব কেবল ক্ষমতায় গেলে কাজ করা নয়, বরং দুর্দিনে জনগণের পাশে দাঁড়ানো। জামায়াতে ইসলামী কখনো ক্ষমতায় না গিয়েও দুর্ভোগের সময়ে মানুষের জন্য কাজ করেছে। ইসলামের শিক্ষা হলো সমাজের প্রতিটি মানুষকে সমানভাবে মূল্যায়ন করা–এই নীতিতেই জামায়াতের সমাজসেবামূলক কর্মকাণ্ড পরিচালিত হয়। ইসলামী রাষ্ট্র প্রতিষ্ঠিত হলে ধর্ম-বর্ণ-গোষ্ঠী নির্বিশেষে প্রতিটি নাগরিক সমান অধিকার ভোগ করবে বলেও তিনি উল্লেখ করেন। দুর্নীতি ও স্বজনপ্রীতির উদাহরণ টেনে ড. হেলাল উদ্দিন বলেন, ঘুষ, সন্ত্রাস, চাঁদাবাজি ও দুর্নীতির কারণে সমাজে শান্তি প্রতিষ্ঠা হয়নি। কিন্তু জামায়াতে ইসলামীর অতীত নেতৃত্ব দুর্নীতির কলঙ্কমুক্ত। সাবেক আমির শহীদ মাওলানা মতিউর রহমান নিজামী ও সাবেক সেক্রেটারি শহীদ আলী আহসান মুজাহিদ দায়িত্ব পালনের সময় তিনটি মন্ত্রণালয়ে কোনো দুর্নীতি হয়নি। বরং তাদের আমলে বন্ধ হয়ে যাওয়া চিনিকলগুলো পুনরায় চালু হয়েছিল এবং লাভজনক প্রতিষ্ঠানে রূপ নিয়েছিল। অথচ পরবর্তী সরকারগুলো আবারও সেগুলো ধ্বংস করে দিয়েছে। তিনি প্রতিশ্রুতি দেন, জনগণ রাষ্ট্র পরিচালনার দায়িত্ব জামায়াতে ইসলামীর হাতে দিলে বন্ধ হয়ে যাওয়া সব কলকারখানা ও শিল্প প্রতিষ্ঠান পুনরায় চালু করা হবে। নতুন কর্মসংস্থান সৃষ্টি করে অর্থনীতিকে শক্ত ভিতের ওপর দাঁড় করানো হবে। তিনি বলেন, আমরা একটি স্বনির্ভর, সমৃদ্ধ ও মর্যাদাবান বাংলাদেশ গড়ার জন্য প্রস্তুত। দুর্নীতি ও লুটপাট নয়, ন্যায্যতা ও স্বচ্ছতার ভিত্তিতে রাষ্ট্র পরিচালনা করাই হবে আমাদের অঙ্গীকার। অনুষ্ঠানে স্থানীয় সমাজসেবক ও কাউন্সিলর পদপ্রার্থী মো. জসিমুল হক পাটোয়ারী, মতিঝিল পূর্ব থানা আমির নুর উদ্দিনসহ অন্যান্য নেতারা উপস্থিত ছিলেন। এর আগে ড. হেলাল উদ্দিন যুব উন্নয়ন সোসাইটির উদ্যোগে আয়োজিত জুলাই জাগরণ স্মৃতি ফুটবল টুর্নামেন্ট উদ্বোধন করেন। সেখানে তিনি যুব সমাজকে মাদক ও অস্ত্র থেকে দূরে থেকে নৈতিক ও আদর্শিক মানুষ হিসেবে গড়ে উঠার আহ্বান জানান এবং তিনি বলেন, যারা যুবসমাজকে রাজনৈতিক হাতিয়ার বানিয়ে বিপথে ঠেলে দিয়েছে, তাদের বর্জন করতে হবে। জামায়াতে ইসলামী যুবসমাজকে আলোকিত ভবিষ্যতের পথে নেতৃত্ব দিতে প্রস্তুত।",
    "url": "https://www.dhakapost.com/politics/397655",
    "date": "2025-09-26T12:50:31+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 382,
    "scraped_at": "2026-02-05T13:16:06.919566"
  },
  {
    "title": "জুলাই সনদ বাস্তবায়ন না হওয়া পর্যন্ত ঘরে ফিরব না : মামুনুল হক",
    "body": "বাংলাদেশ খেলাফত মজলিসের আমির মাওলানা মামুনুল হক বলেছেন, ‘এই মুহূর্তে আমাদের সর্বোচ্চ প্রায়োরিটি হলো জুলাই সনদের পূর্ণ বাস্তবায়ন। ইনশাআল্লাহ, ফেব্রুয়ারিতেই নির্বাচন অনুষ্ঠিত হবে এবং তা জুলাই সনদের ভিত্তিতেই হবে—এমন প্রত্যাশাই করছি।’ শনিবার (৪ অক্টোবর) রাজধানীর পুরানা পল্টনে ফেনী সমিতি মিলনায়তনে সংগঠনের উদ্যোগে ঢাকা বিভাগীয় নির্বাচিত সদস্যদের নিয়ে আয়োজিত এক প্রশিক্ষণ কর্মশালায় প্রধান অতিথির বক্তব্যে তিনি এ কথা বলেন। মামুনুল হক বলেন, ‘আমরা পরিষ্কারভাবে জানিয়ে দিতে চাই, জুলাই সনদ বাস্তবায়ন না হওয়া পর্যন্ত আমরা ঘরে ফিরব না। যারা জুলাই সনদের আন্দোলনে নেই, তাদের সঙ্গে এই মুহূর্তে আমাদের কোনো রাজনৈতিক বোঝাপড়ার প্রশ্নই ওঠে না। আর জুলাই সনদের বাস্তবায়নের পথে যারা অন্তরায় হয়ে দাঁড়াবে, তাদের সঙ্গে কোনো প্রকার ঐক্যের সম্পর্ক আমাদের থাকতে পারে না।’ তিনি বলেন, ‘জুলাই সনদ যদি অবিলম্বে বাস্তবায়ন না হয়, তবে তা কেবল একটি কাগজের দলিল হিসেবেই থেকে যাবে। ভবিষ্যতের কোনো সরকার এটি বাস্তবায়ন করবে এমন ভরসা নেই। সুতরাং, জুলাই বিপ্লবকে সার্থক করতে হলে জুলাই সনদ অবিলম্বে বাস্তবায়ন করতে হবে এবং এর ভিত্তিতেই আগামী সংসদ নির্বাচন অনুষ্ঠিত হওয়া জরুরি।’ প্রশিক্ষণ মজলিসে অংশগ্রহণকারী ডেলিগেটদের উদ্দেশে খেলাফত মজলিসের আমির বলেন, ‘মাঠে থেকে আন্দোলনকে সফলতার দ্বারপ্রান্তে পৌঁছানো কর্মীদের দায়িত্ব।’ মামুনুল হক বলেন, ‘আমাদেরকে টার্গেট ভিত্তিক কাজ করতে হবে। সংগঠনের প্রত্যেকটি নেতাকর্মীকে টার্গেট কেন্দ্রিকভাবে সংগঠিত ও পরিচালিত করতে হবে। বাংলাদেশ খেলাফত মজলিস দুটি টার্গেটে কাজ করছে—একটি দীর্ঘমেয়াদি এবং একটি স্বল্পমেয়াদি।’ তিনি বলেন, ‘দীর্ঘ মেয়াদে আমাদের লক্ষ্য হচ্ছে আল্লাহর জমিনে আল্লাহর দ্বীন প্রতিষ্ঠা করা; রাষ্ট্রে ও সমাজে সর্বত্র ইসলামী অনুশাসন কায়েম করা। আর স্বল্প মেয়াদে আমাদের লক্ষ্য হচ্ছে যোগ্য নেতৃত্ব গড়ে তোলা এবং আনুগত্যশীল, সুশৃঙ্খল কর্মীবাহিনী তৈরি করা। সর্বোপরি সব পর্যায়ের জনশক্তিকে সুনাগরিক হিসেবে গড়ে তোলা।’ খেলাফত মজলিস ঘোষিত জুলাই সনদের অবিলম্বে বাস্তবায়নসহ পাঁচ দফা দাবি সাধারণ মানুষের বোধগম্য ভাষায় উপস্থাপনের জন্য কর্মীদের প্রতি আহ্বান জানান দলটির আমির। মামুনুল হক বলেন, ‘এই দাবিগুলো দলীয় বা রাজনৈতিক সুবিধার জন্য নয়; বরং ফ্যাসিবাদের পথ রুদ্ধ করা এবং একটি সুন্দর, কল্যাণমুখী রাষ্ট্র গঠনের জন্য।’ এই লক্ষ্যে তিনি বাংলাদেশ খেলাফত মজলিস ঘোষিত আগামী দিনের প্রতিটি কর্মসূচিতে সংগঠনের নেতাকর্মীদের সর্বশক্তি দিয়ে ঝাঁপিয়ে পড়ার আহ্বান জানান। কেন্দ্রীয় সাংগঠনিক সম্পাদক মাওলানা আজিজুর রহমান হেলালের সভাপতিত্বে এবং প্রশিক্ষণ সম্পাদক মাওলানা জহিরুল ইসলামের সঞ্চালনায় দিনব্যাপী প্রশিক্ষণ মজলিসে আলোচনায় অংশ নেন নায়েবে আমির মাওলানা মহিউদ্দিন রাব্বানী, মহাসচিব মাওলানা জালালুদ্দীন আহমদ, মাওলানা তোফাজ্জল হোসেন মিয়াজী। প্রশিক্ষণে নায়েবে আমির মাওলানা কুরবান আলী কাসেমী, যুগ্ম মহাসচিব মুফতি শরাফত হোসাইন, সাংগঠনিক সম্পাদক মাওলানা এনামুল হক মূসা, মাওলানা ফয়সাল আহমদ, মাওলানা আবু সাঈদ নোমান, মাওলানা হেদায়েতুল্লাহ হাদী, বায়তুলমাল সম্পাদক মাওলানা ফজলুর রহমান, প্রকাশনা সম্পাদক মাওলানা হারুনুর রশীদ, অফিস সম্পাদক মাওলানা রুহুল আমীন খান, প্রচার সম্পাদক মাওলানা হাসান জুনাইদ, সহ-প্রশিক্ষণ সম্পাদক মাওলানা নুর মুহাম্মাদ আজীজ, কেন্দ্রীয় নির্বাহী সদস্য মাওলানা আব্দুস সোবহান, মাওলানা মামুনুর রশীদ, মাওলানা আমজাদ হোসাইন, খন্দকার মাওলানা মঈনুল ইসলাম, মাওলানা আনোয়ার মাহমুদ, মাওলানা আনোয়ার হোসাইন রাজী, মাওলানা ছানাউল্লাহ আমিনী, মাওলানা রাকিবুল ইসলাম, মাওলানা মুর্শেদুল আলম সিদ্দীকি প্রমুখ উপস্থিত ছিলেন। প্রশিক্ষণ মজলিস শেষে বাংলাদেশ খেলাফত মজলিসের সর্বোচ্চ স্তরের জনশক্তি নকীব হিসেবে বেশ কয়েকজনকে শপথ পাঠ করান আমির মাওলানা মামুনুল হক।",
    "url": "https://www.dhakapost.com/politics/399514",
    "date": "2025-10-04T21:19:09+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 460,
    "scraped_at": "2026-02-05T13:16:08.547229"
  },
  {
    "title": "ভারত এজেন্ডা বাস্তবায়নে নির্বাচনকে কেন্দ্র করে বারবার হস্তক্ষেপ করে",
    "body": "ভারত নিজেদের এজেন্ডা বাস্তবায়নে নির্বাচনকে কেন্দ্র করে বারবার হস্তক্ষেপ করে বলে মন্তব্য করেছেন জাতীয় নাগরিক পার্টি (এনসিপি) মুখ্য সমন্বয়ক নাসীরুদ্দীন পাটওয়ারী। তিনি বলেন, ‘আমরা ভারতকে দেখেছি, যখনই নির্বাচন আসে, তখনই নির্বাচনকে কেন্দ্র করে অস্থিতিশীলতা এবং নিজেদের এজেন্ডা বাস্তবায়নের জন্য তারা বারবার হস্তক্ষেপ করে।’ রোববার (১৬ নভেম্বর) রাতে রাজধানীর বাংলামোটরে দলটির অস্থায়ী প্রধান কার্যালয়ে এক বিফ্রিংয়ে তিনি এসব কথা বলেন। ভারত মহাসাগরীয় আঞ্চলের পাঁচ দেশের জাতীয় নিরাপত্তা উপদেষ্টা সম্মেলনে যোগ দিতে ভারত সফরে যাচ্ছেন অন্তর্বর্তী সরকারের জাতীয় নিরাপত্তা উপদেষ্টা খলিলুর রহমান। সেই সফরকে ইঙ্গিত দিয়ে তিনি বলেন, আপনারা জানেন জাতীয় নিরাপত্তা উপদেষ্টা খলিলুর রহমান ইন্ডিয়াতে সফর করছেন। সেই সফরটা কি জন্য? কেন করেছেন? আমরা সরকারকে আহ্বান জানাবো জাতির সামনে যেন এটা স্পষ্ট করা হয়। জনগণকে ব্যাখ্যা দেওয়া নৈতিক দায়িত্ব। নাসীরুদ্দীন পাটওয়ারী বলেন, এই সফর কি কোনো হস্তক্ষেপ নাকি বাংলাদেশকে নতুন একটি জায়গায় নিয়ে যাওয়ার জন্য? সরকারকে এটা স্পষ্ট করতে হবে। এনসিপির এই নেতা বলেন, আইন-শৃঙ্খলা বাহিনীর কাজ হলো জননিরাপত্তা বিধান করা। আমরা আমাদের রাজনৈতিক যে অবস্থান রয়েছে, কর্মসূচি রয়েছে সেটা পালন করবো। কিন্তু আমাদের কাজ নিরাপত্তা বিধান করা না। এটা আইনশৃঙ্খলা বাহিনীকে করতে হবে। এই সরকার যদি নিরাপত্তা দিতে না পারে তাহলে ফেব্রুয়ারিতে ইলেকশনটা কিভাবে হবে? সেজন্য আমরা সরকারের কাছে আহ্বান জানাবো, নিরাপত্তা বিধান করুন। কিন্তু আপনারা দেখেছেন পুলিশের পোশাক পরিবর্তন হয়েছে। অর্থাৎ কিছু জায়গায় আইনশৃঙ্খা বাহিনীকে গড়ে তোলা হচ্ছে। আমরা আশা করবো, পুরো পুলিশ বাহিনীকে পুনর্গঠন করা হোক। আমরা তো র‍্যাবের কথা বিলুপ্তই বলেছিলাম। যদি তারা সংস্কার প্রক্রিয়ার মধ্য দিয়ে আসতে পারে আমরা মনে করি, সুন্দর বাংলাদেশে আইন শৃঙ্খলা পাবো। তিনি বলেন, আমাদের রাজপথে কর্মসূচি থাকবে। সরকার জনগণের কাছে আবেদন জানাতে পারে, যাতে সমাজে যারা বিশৃঙ্খলা সৃষ্টি করে, তারা যাতে তা না করতে পারে। বিশৃঙ্খলাকারীরা কখনো ডাকাত হয়ে আসে, কখনো ককটেল সন্ত্রাস হয়ে আসে, কখনো তারা বাসে আগুন সন্ত্রাস হিসাবে আসে। আমরা জনগণ ঐক্যবদ্ধ আছি। ইনশাল্লাহ জনগণ ঐক্যবদ্ধ থাকলে আওয়ামী লীগ বাংলাদেশে আর ফ্যাসিবাদী আচরণ করতে পারবে না। তিনি বলেন, শেখ হাসিনার রায় হচ্ছে, এটা বাংলাদেশের বিচার বিভাগের ইতিহাসে একটি মাইল ফলক হয়ে থাকবে। বাংলাদেশে যে বিচার বিভাগ এখনো বিরাজমান আছে সেই প্রক্রিয়ার মধ্য দিয়ে আমরা যাচ্ছি। আমরা ভারত সরকারকে আহ্বান জানাবো, বাংলাদেশে যে খুন করেছে, গুম করেছে, খুনি হাসিনাকে আপনারা দ্রুত ফেরত দিন। বাংলাদেশে আপনাদের সঙ্গে আমরা ন্যায্য সমতার ভিত্তিতে সম্পর্ক চাই। বাংলাদেশের কোনো খুনি আসামি, দাগি আসামিকে যদি আপনারা আশ্রয় দিয়ে রাখেন, এই আসামিকে ফেরত দেওয়া পর্যন্ত ন্যায্যতার সমতার ভিত্তি হতে পারে না। এজন্য আমরা ভারত সরকারকে আহ্বান জানাবো দ্রুত গতিতে শেখ হাসিনাকে ফেরত দেওয়া হোক।",
    "url": "https://www.dhakapost.com/politics/410000",
    "date": "2025-11-16T21:13:01+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 388,
    "scraped_at": "2026-02-05T13:16:10.135609"
  },
  {
    "title": "নিবন্ধন ও ‘শাপলা কলি’ প্রতীক অর্জনে এনসিপির আনন্দ মিছিল",
    "body": "নির্বাচন কমিশন (ইসি) থেকে নিবন্ধন ও ‘শাপলা কলি’ প্রতীক পাওয়ায় আনন্দ মিছিল করেছে জাতীয় নাগরিক পার্টির (এনসিপি) ঢাকা মহানগর উত্তরের মিরপুর বিভাগের নেতাকর্মীরা। শনিবার (৭ নভেম্বর) বিকেলে রাজধানীর মিরপুর-১ নম্বর সনি সিনেমা হলের সামনে থেকে মিছিলটি শুরু হয়। মিছিলটি মিরপুর জার্মান টেকনিক্যাল থেকে ঘুরে মিরপুর-১ নম্বর বাসস্ট্যান্ড হয়ে সরকারি বাংলা কলেজের সামনে এসে শেষ হয়। এসময় ‘শাপলা শাপলা’, ‘দিল্লি না ঢাকা; ঢাকা, ঢাকা’, ‘এনসিপির মার্কা শাপলা, শাপলা’ ইত্যাদি স্লোগান দেন নেতাকর্মীরা। এনসিপির কেন্দ্রীয় সংগঠক আব্দুল্লাহ আল মনসুর বলেন, জাতীয় নাগরিক পার্টি (এনসিপি) সম্প্রতি নির্বাচন কমিশন থেকে নিবন্ধন লাভ করেছে এবং প্রতীক হিসেবে ‘শাপলা কলি’ পেয়েছে। এ নিবন্ধন ও প্রতীক প্রাপ্তি উপলক্ষ্যে জাতীয় নাগরিক পার্টি ঢাকা মহানগর উত্তর জোন আনন্দ মিছিলের আয়োজন করেছে। তিনি আরও বলেন, ঢাকার বিভিন্ন আসনে শিগগিরই আমাদের প্রার্থিতা ঘোষণা করা হবে। এর মাধ্যমে এনসিপির মার্কা ও প্রার্থীরা এলাকার জনগণের মধ্যে পরিচিতি পাবে।",
    "url": "https://www.dhakapost.com/politics/407679",
    "date": "2025-11-07T19:08:39+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 135,
    "scraped_at": "2026-02-05T13:16:19.171093"
  },
  {
    "title": "নভেম্বরেই গণভোটের দাবিতে উত্তাল পল্টন",
    "body": "প্রধান উপদেষ্টা ড. মুহাম্মদ ইউনূসের কাছে নভেম্বরেই গণভোট আয়োজনসহ পাঁচ দফা দাবি উপস্থাপন করতে যাচ্ছে জামায়াতে ইসলামীসহ ৮টি রাজনৈতিক দল। সেই লক্ষ্যে পাঁচ দফা দাবিতে রাজধানীর পল্টন এলাকা পরিণত হয়েছে বিক্ষোভমুখর জনসমুদ্রে। আর নেতা কর্মীদের গণভোট গণভোট... স্লোগানে প্রকম্পিত হচ্ছে পুরো পল্টন এলাকা। বৃহস্পতিবার (৬ নভেম্বর) বেলা সোয়া ১১টার দিকে রাজধানীর পল্টন মোড়ে সংক্ষিপ্ত সমাবেশের জন্য উপস্থিত হয়েছেন নেতা কর্মীরা। এখানের সমাবেশ শেষে নেতারা যমুনা ভবনে গিয়ে প্রধান উপদেষ্টা বরাবর স্মারকলিপি দেবেন। এ দিকে জামায়াতে ইসলামীর পাশাপাশি একই দাবিতে পল্টনে জড়ো হয়েছে ইসলামী আন্দোলন বাংলাদেশ এবং জাতীয় গণতান্ত্রিক পার্টি জাগপার নেতাকর্মীরা। একই সঙ্গে নিরাপত্তার স্বার্থে ইতোমধ্যে বেশ কিছু পুলিশ সদস্য এখানে অবস্থান নিয়েছেন। এর আগে সকাল সাড়ে দশটার দিকে মিছিলের নেতৃত্ব দেন জামায়াতের সেক্রেটারি জেনারেল মিয়া গোলাম পরওয়ার। তার নেতৃত্বে ঢাকা দক্ষিণের বিভিন্ন থানা ও ওয়ার্ড পর্যায়ের নেতা-কর্মীরা ব্যানার-ফেস্টুন নিয়ে মিছিলে অংশ নেন। পাঁচ দফা দাবির মধ্যে আরও রয়েছে অন্তর্বর্তী সরকারের মেয়াদে রাজনৈতিক হয়রানি ও গ্রেপ্তার বন্ধ, নির্বাচনে সব দলের সমান সুযোগ এবং ধর্মীয় স্বাধীনতা ও রাজনৈতিক সংগঠনের কার্যক্রমে বাধাহীনতা নিশ্চিত করা। সমাবেশে অংশ নেওয়া হারিস উদ্দিন বলেন, ‘জনগণের মতামত ছাড়া রাষ্ট্র পরিচালনা করা যায় না। আমরা শান্তিপূর্ণ উপায়ে জনগণের রায়ের মাধ্যমে দেশের ভবিষ্যৎ নির্ধারণ করতে চাই।’ এর আগে ফেব্রুয়ারিতে জাতীয় নির্বাচনের আগে গণভোটের দাবি জানিয়ে আনুষ্ঠানিকভাবে সরকারকে স্মারকলিপি দেওয়ার কথা জানান জামায়াতের সহকারী সেক্রেটারি জেনারেল হামিদুর রহমান আযাদ। গতকাল বুধবার রাজধানীর আগারগাঁওয়ের নির্বাচন ভবনে প্রধান নির্বাচন কমিশনার (সিইসি) এএমএম নাসির উদ্দিনের সঙ্গে বৈঠক শেষে তিনি এ কথা বলেন। স্মারকলিপি প্রদানকারী আটটি দল হলো– বাংলাদেশ জামায়াতে ইসলামী, ইসলামী আন্দোলন বাংলাদেশ, খেলাফত মজলিস, বাংলাদেশ খেলাফত মজলিস, বাংলাদেশ খেলাফত আন্দোলন, বাংলাদেশ নেজামে ইসলাম পার্টি, জাতীয় গণতান্ত্রিক পার্টি (জাগপা) এবং বাংলাদেশ ডেভেলপমেন্ট পার্টি (বিডিপি)। এমএম/এএসএস/বিআরইউ",
    "url": "https://www.dhakapost.com/politics/407362",
    "date": "2025-11-06T11:34:11+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 262,
    "scraped_at": "2026-02-05T13:16:20.739249"
  },
  {
    "title": "‌‘কেউ যেন উসকানিতে পা দিয়ে আইন নিজের হাতে না তোলেন’",
    "body": "পবিত্র কোরআন অবমাননার ঘটনায় গভীর উদ্বেগ ও তীব্র নিন্দা জানিয়েছে বাংলাদেশ জামায়াতে ইসলামী। দলটি বলেছে, আইন ও বিচার প্রক্রিয়ার প্রতি আস্থা রেখে কেউ যেন উসকানিতে পা দিয়ে আইন নিজের হাতে তুলে না নেন। সোমবার (৬ অক্টোবর) এক বিবৃতিতে জামায়াতের সেক্রেটারি জেনারেল, সাবেক এমপি অধ্যাপক মিয়া গোলাম পরওয়ার বলেন, গত ৪ আগস্ট নর্থ সাউথ বিশ্ববিদ্যালয়ের শিক্ষার্থী অপূর্ব পালের নিকৃষ্ট ও ধৃষ্ট আচরণের মাধ্যমে পবিত্র কোরআনুল কারিম অবমাননার জঘন্য ঘটনা ঘটেছে। এ ঘটনায় দেশের ধর্মপ্রাণ মুসলমানসহ শান্তিকামী মানুষ গভীরভাবে ব্যথিত ও ক্ষুব্ধ। তিনি বলেন, কোরআন মাজিদ আল্লাহর বাণী, মানবজাতির জন্য সর্বশেষ ও পূর্ণাঙ্গ জীবনবিধান। এর অবমাননা শুধু ধর্মীয় অনুভূতিতে আঘাত নয়, বরং আল্লাহর প্রতি বিদ্রোহ ও ইসলাম ধর্মের ওপর সরাসরি আক্রমণ। অধ্যাপক মিয়া গোলাম পরওয়ার আরও বলেন, বাংলাদেশের মানুষ দীর্ঘদিন ধরে আন্তঃধর্মীয় সম্প্রীতি, সহনশীলতা ও পারস্পরিক শ্রদ্ধাবোধে বিশ্বাসী। সম্প্রতি শারদীয় দুর্গোৎসবও শান্তিপূর্ণভাবে সম্পন্ন হয়েছে, যা সাম্প্রদায়িক সম্প্রীতির প্রমাণ। অথচ এই সময় কোরআন অবমাননার মতো ঘৃণ্য কাজ দেশের শান্তি ও স্থিতিশীলতা নষ্টের নেপথ্য ষড়যন্ত্রের ইঙ্গিত দিতে পারে। বিষয়টি রাষ্ট্রীয়ভাবে গভীরভাবে তদন্ত করা জরুরি। তিনি নর্থ সাউথ বিশ্ববিদ্যালয় কর্তৃপক্ষের ভূমিকা নিয়েও প্রশ্ন তুলে বলেন, ঘটনার পর তাদের উচিত ছিল দ্রুত ও কঠোর প্রশাসনিক ব্যবস্থা নেওয়া, যাতে ভবিষ্যতে কেউ এমন দুঃসাহস না দেখায়। বিবৃতিতে তিনি সতর্ক করে বলেন, অভিযুক্ত ব্যক্তিকে ‘মানসিক রোগী’ হিসেবে প্রমাণের মাধ্যমে অপরাধকে আড়াল করার চেষ্টা করা হলে তা হবে ন্যায়বিচারের প্রতি অশ্রদ্ধা প্রদর্শন এবং অপরাধের প্রশ্রয় দেওয়া। মিয়া গোলাম পরওয়ার বলেন, কোরআন অবমাননার ঘটনায় জড়িত ব্যক্তিকে দ্রুত আইনের আওতায় এনে দৃষ্টান্তমূলক শাস্তির ব্যবস্থা করতে হবে, যাতে ভবিষ্যতে কেউ এমন সাহস না পায়। সেই সঙ্গে তিনি দেশবাসীর প্রতি আহ্বান জানান, আইনের প্রতি আস্থা রাখুন, শান্তিপূর্ণ ও আইনানুগ উপায়ে প্রতিবাদ জানান। কেউ যেন উসকানিতে পা না দিয়ে আইন নিজের হাতে তুলে না নেন।",
    "url": "https://www.dhakapost.com/politics/399891",
    "date": "2025-10-06T13:24:24+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 270,
    "scraped_at": "2026-02-05T13:16:22.333356"
  },
  {
    "title": "তোফায়েল আহমেদের মৃত্যুতে লেবার পার্টির শোক",
    "body": "স্থানীয় সরকার কমিশনের চেয়ারম্যান, শিক্ষাবিদ ও স্থানীয় সরকার বিশেষজ্ঞ প্রফেসর ড. তোফায়েল আহমেদের মৃত্যুতে গভীর শোক ও দুঃখ প্রকাশ করেছেন বাংলাদেশ লেবার পার্টির চেয়ারম্যান ডা. মোস্তাফিজুর রহমান ইরান। বুধবার (৮ অক্টোবর) রাতে এক শোকবার্তায় তোফায়েল আহমেদের আত্মার শান্তি কামনা করেন তিনি। শোকবার্তায় ডা. ইরান বলেন, প্রফেসর ড. তোফায়েল আহমেদ ছিলেন দেশের স্থানীয় সরকার ব্যবস্থার এক অগ্রদূত ও উন্নয়ন চিন্তার অন্যতম পথিকৃৎ। তার গবেষণা, নীতি প্রণয়ন ও অ্যাকাডেমিক অবদান প্রশাসনিক বিকেন্দ্রীকরণ ও গণতান্ত্রিক বিকাশে গুরুত্বপূর্ণ ভূমিকা রেখেছে। তার মৃত্যুতে দেশ এক গুণী ও সৎ নাগরিককে হারাল। তিনি মরহুমের রুহের মাগফিরাত কামনা করেন এবং শোকসন্তপ্ত পরিবার-পরিজনের প্রতি গভীর সমবেদনা জানান।",
    "url": "https://www.dhakapost.com/politics/400587",
    "date": "2025-10-09T00:59:14+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 98,
    "scraped_at": "2026-02-05T13:16:23.927533"
  },
  {
    "title": "আখতারের ওপর হামলা নিয়ে যে প্রতিক্রিয়া দিলেন হাসনাত আবদুল্লাহ",
    "body": "যুক্তরাষ্ট্রে জাতীয় নাগরিক পার্টির (এনসিপি) সদস্য সচিব আখতার হোসেনের ওপর হামলার ঘটনায় কড়া প্রতিক্রিয়া জানিয়েছেন দলটির দক্ষিণাঞ্চলের মুখ্য সংগঠক হাসনাত আবদুল্লাহ। মঙ্গলবার (২৩ সেপ্টেম্বর) সকালে সামাজিক যোগাযোগ মাধ্যমে দেওয়া এক ফেসবুক পোস্টে তিনি এ প্রতিক্রিয়া জানান। হাসনাত আবদুল্লাহ লেখেন, ‘হাসিনার পুলিশ লীগ, কোর্ট-কাচারিও আখতারকে দমন করতে পারেনি। আর এসব উচ্ছিষ্ট, জনগণ কর্তৃক প্রত্যাখ্যাত দালালরা বিদেশে বসে প্রতিবাদের প্রতীক আখতারকে দমন করতে পারবে? আওয়ামী দালালদের পক্ষে টকশো আর যুগলবন্দি কলামে যারা সম্মতি উৎপাদন করে, তাদেরও কেন প্রত্যাখ্যান করা উচিত —এটা না বুঝলে, কিছুদিন পর এই আক্রমণের শিকার হতে আপনি প্রস্তুত থাকুন।’ এর আগে যুক্তরাষ্ট্রের স্থানীয় সময় সোমবার বিকেল ৩টা ১০ মিনিটে প্রধান উপদেষ্টাসহ প্রতিনিধি দলের সদস্যদের বহনকারী ফ্লাইটটি জন এফ কেনেডি আন্তর্জাতিক বিমানবন্দরে অবতরণ করে। এসময় টার্মিনালের বাইরে যুক্তরাষ্ট্র আওয়ামী লীগের নেতাকর্মীরা বিক্ষোভ প্রদর্শনসহ বিভিন্ন স্লোগান দেন। প্রধান উপদেষ্টার সফরসঙ্গীরা টার্মিনাল থেকে বের হয়ে গাড়িতে ওঠার সময় আওয়ামী লীগের কর্মীরা আখতার হোসেনকে লক্ষ্য করে ডিম ছোড়েন। ঘটনাস্থলের একটি ভিডিওতে দেখা যায়, পিঠে ভাঙা ডিম নিয়ে হাঁটছেন আখতার। এসময় কালো টুপি ও কালো শার্ট পরা একজন ডিম দেখিয়ে সেটি আখতারকে লক্ষ্য করে ছুড়ে মারেন। সেটি তার পিঠে গিয়ে পড়ে। সেসময় পাশ থেকে ‘জয় বাংলা’ স্লোগান দিতে শোনা যায়। ঘটনার সময় নেভি ব্লু জার্সি ও কালো রঙের সোয়েটার পরা দুই ব্যক্তি আখতারকে সরিয়ে নিয়ে দ্রুত সামনের দিকে হেঁটে যান।",
    "url": "https://www.dhakapost.com/politics/396984",
    "date": "2025-09-23T13:43:44+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 206,
    "scraped_at": "2026-02-05T13:16:27.016750"
  },
  {
    "title": "নভেম্বর মাসের মধ্যেই গণভোট আয়োজনসহ ৫ দাবি ইসলামী আন্দোলন বাংলাদেশের",
    "body": "জুলাই জাতীয় সনদ বাস্তবায়ন আদেশ জারি ও উক্ত আদেশের উপর আগামী নভেম্বর মাসের মধ্যেই গণভোট আয়োজন এবং পিআর পদ্ধতিতে জাতীয় নির্বাচন আয়োজনসহ ৫ দফা দাবি জানিয়েছে ইসলামী আন্দোলন বাংলাদেশ। সোমবার (২০ অক্টোবর) মিছিল পূর্ব সমাবেশ থেকে এসব দাবি জানানো হয়। সমাবেশে ইসলামী আন্দোলন বাংলাদেশের মহাসচিব অধ্যক্ষ মাওলানা ইউনুস আহমাদ বলেছেন, পুরোনো বন্দোবস্তের নির্বাচনের মাধ্যমে দেশকে আগের পরিস্থিতিতে নিয়ে যাওয়ার চেষ্টা করলে তাদের জনতা প্রতিহত করবে। জুলাইয়ের এত রক্ত ও জীবনের পরে কোন অবস্থাতেই আর কোন ফ্যাসিবাদ প্রতিষ্ঠার সুযোগ দেওয়া হবে না। তাই জুলাই সনদের আইনি ভিত্তি দিতে হবে। নির্বাচনের আগে গণভোট হতে হবে। তিনি বলেন, দেশের যা অবস্থা তাতে লেভেল প্লেয়িং ফিল্ড নাই। আমরা বলবো, সরকারের আচরণের মাধ্যমে, সদিচ্ছার মাধ্যমে এটা নিশ্চিত করতে হবে। এত রক্তের মাধ্যমে অর্জিত জুলাই সনদের আইনিভিত্তি দিতে সমস্যা কোথায়? ঢাকা মহানগর উত্তরের সভাপতি ও যুগ্মমহাসচিব অধ্যক্ষ হাফেজ মাওলানা শেখ ফজলে বারী মাসউদের সভাপতিত্বে অনুষ্ঠিত বিক্ষোভ মিছিল পূর্ব সমাবেশ অনুষ্ঠিত হয়। সংক্ষিপ্ত সমাবেশ শেষে একটি মিছিল বায়তুল মোকাররম থেকে শুরু হয়ে জাতীয় প্রেসক্লাবে গিয়ে দোয়া ও মোনাজাতের মাধ্যমে শেষ হয়।",
    "url": "https://www.dhakapost.com/politics/403456",
    "date": "2025-10-20T18:51:56+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 164,
    "scraped_at": "2026-02-05T13:16:28.607260"
  },
  {
    "title": "নিরাপদ ও নিশ্চিন্তে দুর্গাপূজা উদযাপনের আহ্বান তারেক রহমানের",
    "body": "উৎসাহ উদ্দীপনা নিয়ে নিশ্চিন্তে ও নিরাপদে সারাদেশে হিন্দু ধর্মাবলম্বীদের দুর্গাপূজা উদযাপনের আহ্বান জানিয়েছেন বিএনপির ভারপ্রাপ্ত চেয়ারম্যান তারেক রহমান। বুধবার (১ অক্টোবর) নিজের ফেসবুক পেজে দেওয়া এক লিখিত বার্তায় তিনি এ আহ্বান জানান। তারেক রহমান বলেন, হিন্দু সম্প্রদায়ের সবচেয়ে বড় ধর্মীয় উৎসব শারদীয় দুর্গাপূজা এবং বিজয়া দশমী উপলক্ষ্যে হিন্দু ধর্মাবলম্বী সবাইকে আন্তরিক শুভেচ্ছা ও অভিনন্দন জানাচ্ছি। তাদের সুখ শান্তি ও কল্যাণ কামনা করি। তারেক রহমান বলেন, আবহমানকাল ধরে দেশের বিভিন্ন ধর্মাবলম্বী মানুষ প্রতিটি গোষ্ঠী-গোত্র-সম্প্রদায় ব্যাপক উৎসাহ উদ্দীপনার সঙ্গে যার যার ধর্ম পালন করে আসছে, এটি বাংলাদেশে ঐতিহ্যগত ধর্মীয় সামাজিক মূল্যবোধ ও সংস্কৃতির সৌন্দর্য। শরতে বাংলাদেশের চারদিকে কাশফুল ও শীতের আভাস জানান দেয় এই উৎসবের বার্তা। আর উৎসব হচ্ছে অন্ধকারের গহন থেকে আলোকের উদ্ভাসন। তিনি আরও বলেন, একজন বাংলাদেশি হিসেবে আমি মনে করি, উৎসবের ভেতর দিয়েই পরিস্ফুটিত হয়ে ওঠে আমাদের বিভিন্ন ধর্ম-গোত্র-সম্প্রদায়ের মধ্যকার পারস্পরিক বন্ধুত্ব, সম্প্রীতি, সৌহার্দ এবং ভ্রাতৃত্ব। আমাদের রাষ্ট্র এবং সংবিধানে দল-মত ধর্ম-বর্ণ নির্বিশেষে বিশ্বাসী অবিশ্বাসী সংশয়বাদী প্রতিটি মানুষের নিরাপত্তা বিধানের নিশ্চয়তা দেওয়া হয়েছে। সুতরাং, বাংলাদেশের প্রতিটি নাগরিকের নিরাপত্তা বিধান করা রাষ্ট্রের দায়িত্ব। হাদিসেও এ ব্যাপারে নির্দেশনা রয়েছে উল্লেখ করে তিনি বলেন, যে ব্যক্তি রাষ্ট্রের নিরাপত্তাপ্রাপ্ত অমুসলিমকে নির্যাতন করে, তার অধিকার খর্ব করে, তাকে সাধ্যের অতিরিক্ত কাজ চাপিয়ে দেয় বা তাদের অসম্মতিতে ধন-সম্পদ হরণ করে নেয়— এ ধরনের জুলুমের বিরুদ্ধে আমাদের প্রিয় নবী উম্মতদের সতর্ক করে দিয়ে বলছেন, ‘কেয়ামতের দিন আমিই সেই ব্যক্তির বিরুদ্ধে লড়ব।’ বিএনপির ভারপ্রাপ্ত চেয়ারম্যান বলেন, ফ্যাসিবাদমুক্ত বাংলাদেশে দেশের একজন নাগরিক হিসেবে অপর নাগরিকের নিরাপত্তা এবং সম্মান রক্ষায় যথাযথ ভূমিকা রাখবে, নৈতিক দায়িত্ব পালন করবে, এটিই স্বাভাবিক রীতি। উৎপীড়ন ও প্রতিহিংসা চরিতার্থ করার মধ্য দিয়ে যারা সমাজকে, মানব সভ্যতাকে ধ্বংস করতে চায়, প্রতিষ্ঠিত করতে চায় কুশাসন তাদের বিরুদ্ধে সংগ্রাম করা ন্যায়সঙ্গত। শারদীয় উৎসবকে ঘিরে ফ্যাসিবাদী শাসনামলের মতো কেউ যাতে কোনোরকম সাম্প্রদায়িক সম্প্রীতি বিনষ্টের মতো পরিস্থিতি কিংবা নিরাপত্তা বিঘ্নিত হওয়ার মতো কোনো অপচেষ্টা করতে না পারে সে ব্যাপারে সতর্ক এবং সজাগ থাকার জন্য আমি দেশের আইন শৃঙ্খলা রক্ষাকারী বাহিনীর প্রতি আহ্বান জানাই। তিনি আরও বলেন, দেশের হিন্দু সম্পদায়ের প্রতি আমার আহ্বান, আপনারা উৎসাহ উদ্দীপনা সহকারে নিশ্চিন্তে নিরাপদে সারাদেশে আনন্দ উদযাপন করুন। সৌহার্দ সম্প্রীতির বার্তা ছড়িয়ে দিন। আমি এবং আমার দল বিএনপি বিশ্বাস করে ধর্ম যার যার, রাষ্ট্র সবার। ধর্ম যার যার, নিরাপত্তা পাওয়ার অধিকার সবার। সবাইকে শারদীয় দুর্গাপূজার শুভেচ্ছা জানিয়ে তারেক রহমান বলেন, আমি এই আনন্দময় দুর্গাপূজার উৎসবে হিন্দু সম্প্রদায় এবং ধর্মবর্ণ নির্বিশেষে সংশ্লিষ্ট সবাইকে আবারও আমার ও আমাদের দল অর্থাৎ বাংলাদেশের গণতন্ত্রকামী মানুষের দল-বিএনপির পক্ষ থেকে শারদীয় দুর্গাপূজার শুভেচ্ছা জানাই। একইসঙ্গে শারদীয় দুর্গোৎসবের সর্বাঙ্গীন সাফল্য কামনা করি।",
    "url": "https://www.dhakapost.com/politics/398944",
    "date": "2025-10-01T20:16:36+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 390,
    "scraped_at": "2026-02-05T13:16:30.209112"
  },
  {
    "title": "জাতীয় নির্বাচনকে অর্থবহ করতে আগে গণভোট প্রয়োজন : হেলাল উদ্দিন",
    "body": "বাংলাদেশ জামায়াতে ইসলামীর কেন্দ্রীয় কর্মপরিষদ সদস্য ও ঢাকা মহানগরী দক্ষিণের নায়েবে আমির, ঢাকা-৮ আসনে জামায়াত মনোনীত সংসদ সদস্য প্রার্থী অ্যাডভোকেট ড. হেলাল উদ্দিন বলেছেন, জাতীয় নির্বাচনকে অর্থবহ করতে আগে গণভোট প্রয়োজন। তিনি বলেন, জুলাই সনদে রাজনৈতিক দলগুলোর স্বাক্ষরের মাধ্যমেই জুলাই সনদে রাজনৈতিক দলের সম্মতি চলে এসেছে। সবশেষ রাষ্ট্রপতি জুলাই সনদের আদেশ জারি করার মাধ্যমে নতুন বাংলাদেশ বিনির্মাণের পথ তৈরি হয়েছে। কিন্তু গণভোট আয়োজনে গণমানুষের দাবি উপেক্ষিত হয়েছে। শনিবার (১৫ নভেম্বর) বিকেলে বাংলাদেশ জামায়াতে ইসলামী শাহজাহানপুর থানার উদ্যোগে আয়োজিত প্রচার মিছিলের আগে পথসভায় প্রধান অতিথির বক্তব্যে তিনি এ কথা বলেন। একইদিনে গণভোট ও জাতীয় নির্বাচনের সরকারের সিদ্ধান্ত পুনর্বিবেচনার আহ্বান জানিয়ে ড. হেলাল উদ্দিন বলেন, অর্থ সাশ্রয়ের নামে জাতির ভবিষ্যৎ নির্ধারণে গণভোটকে প্রশ্নবিদ্ধ করা যাবে না। জাতীয় নির্বাচনে কোনো কেন্দ্রে সংঘর্ষ হলে ওই আসনের পুরো নির্বাচন বাতিল করার এখতিয়ার কমিশনের রয়েছে। এক্ষেত্রে গণভোটও বাতিল করতে হবে। এতে অর্থ সাশ্রয় হবে না বরং এক কাজে দুইবার অর্থ খরচ হবে। কারণ একবার ভোট বাতিল করে আবার ভোট আয়োজন করতে গেলে ডাবল অর্থ খরচ হবে। মানবতাবিরোধী অপরাধে শেখ হাসিনার মামলার রায়কে কেন্দ্র করে আওয়ামী লীগসহ তাদের শরিক ১৪ দলের আগুন-সন্ত্রাসের বিরুদ্ধে গণতন্ত্রকামী ও শান্তিপ্রিয় সব রাজনৈতিক দলকে ঐক্যবদ্ধ হওয়ার আহ্বান জানিয়ে ড. হেলাল উদ্দিন বলেন, আওয়ামী লীগকে আর কোনো ছাড় দেওয়া যায় না, যাবে না। এরা দেশ ও জাতির দুশমন। আওয়ামী লীগের নেতারা বিদেশে বসে দেশ নিয়ে ষড়যন্ত্র করছে, আর তাদের শরিক জাতীয় পার্টিসহ ১৪ দলকে দিয়ে দেশকে অস্থিতিশীল করার চেষ্টা করছে। যেখানেই আওয়ামী লীগের নৈরাজ্য সেখানেই ছাত্র-জনতা প্রতিরোধ গড়ে তুলবে। কেউ যদি দেশের জনগণের জানমাল ও রাষ্ট্রীয় সম্পদ নষ্ট করার চেষ্টা করে তবে তাকে গণধোলাই দিয়ে প্রশাসনের হাতে তুলে দিতে হবে। তিনি বলেন, ৫ আগস্ট আওয়ামী লীগকে পালিয়ে যাওয়ার সুযোগ দিয়ে জনগণ উদারতার পরিচয় দিয়েছে, কিন্তু এবার আর উদারতা দেখানো যাবে না। আওয়ামী লীগের সন্ত্রাসীরা যেখানেই জ্বালাও-পোড়াও এবং নৈরাজ্যের চেষ্টা করবে তাদেরকে শক্ত হাতে দমন করতে হবে। আওয়ামী লীগ জাতির শত্রু, ভারতীয় আধিপাত্যবাদের দালাল। নতুন বাংলাদেশ গড়তে জামায়াতে ইসলামীর নেতৃত্বে এগিয়ে আসতে তিনি উপস্থিত যুবসমাজের প্রতি আহ্বান জানিয়ে বলেন, জামায়াতে ইসলামী তরুণ-যুবসমাজকে সঙ্গে নিয়ে জাতিকে একটি কল্যাণ ও মানবিক নিরাপদ বাসযোগ্য বাংলাদেশ উপহার দিতে চায়। জামায়াতে ইসলামী দুর্নীতি, সন্ত্রাস, চাঁদাবাজ মুক্ত দেশ গঠনকে বিশ্ব দরবারে এক নতুন বাংলাদেশ উপস্থাপন করতে চায়। তিনি নির্বাচিত হলে ঢাকা-৮ সংসদীয় এলাকাকে নিরাপদ ও বাসযোগ্য নগরী হিসেবে গড়ে তোলার প্রতিশ্রুতি দিয়ে বলেন, আমার ঢাকা, আমাদের ঢাকা; গড়বো মোরা একসাথে- স্লোগানে ঢাকা-৮ সংসদীয় এলাকাকে নতুন বাংলাদেশের মডেল হিসেবে গড়ে তুলতে স্থানীয়দের জামায়াতে ইসলামীর নেতৃত্বে এগিয়ে আসতে তিনি আহ্বান জানান। জামায়াতের ঢাকা মহানগর দক্ষিণের কর্মপরিষদ সদস্য ও শাহজাহানপুর পূর্ব থানা আমির মুহাম্মদ শরিফুল ইসলামের সভাপতিত্বে অনুষ্ঠিত পথসভায় বিশেষ অতিথির বক্তব্য রাখেন কেন্দ্রীয় মজলিসে শুরা সদস্য ও ঢাকা মহানগর দক্ষিণের সহকারী সেক্রেটারি (ঢাকা-৮ আসনে জামায়াতের নির্বাচন পরিচালক) মুহাম্মদ শামছুর রহমান ও মহানগর কর্মপরিষদ সদস্য পল্টন থানা আমির (ঢাকা-৮ আসনে জামায়াতের নির্বাচন পরিচালনা কমিটির সদস্য সচিব) শাহীন আহমেদ খান। এসময় অন্যান্যের মধ্যে উপস্থিত ছিলেন মহানগর মজলিসে শুরা সদস্য ও মতিঝিল দক্ষিণ থানা আমির মাওলানা মুতাছিম বিল্লাহ, রমনা থানা আমির মো. আতিকুর রহমান, শাহজাহানপুর পশ্চিম থানা আমির মো. সরোয়ার, মতিঝিল পূর্ব থানা আমির মো. নুরুদ্দিনসহ ঢাকা-৮ সংসদীয় এলাকার সব সাংগঠনিক থানার দায়িত্বশীল নেতারা।",
    "url": "https://www.dhakapost.com/politics/409680",
    "date": "2025-11-15T19:22:15+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 489,
    "scraped_at": "2026-02-05T13:16:31.766982"
  },
  {
    "title": "২০টি রাজনৈতিক দল নিয়ে আত্মপ্রকাশ নতুন জোট ‘এনডিএফ’",
    "body": "আনিসুল ইসলাম মাহমুদের নেতৃত্বাধীন জাতীয় পার্টি (একাংশ) এবং আনোয়ার হোসেন মঞ্জুর নেতৃত্বাধীন জাতীয় পার্টির (জেপি) নেতৃত্বে জাতীয় গণতান্ত্রিক ফ্রন্ট (এনডিএফ) আত্মপ্রকাশ হয়েছে। ২০টি রাজনৈতিক দল নিয়ে এ জোট গঠন করা হয়েছে। সোমবার (৮ ডিসেম্বর) রাজধানীর গুলশানের ইমানুয়েলন্স পার্টি সেন্টারে সংবাদ সম্মেলনে ২০ দলের সমন্বয়ে নতুন জোটের ঘোষণা দেন আনিসুল ইসলাম মাহমুদ। জোটের প্রধান উপদেষ্টা আনোয়ার হোসেন মঞ্জু, সভাপতি আনিসুল ইসলাম মাহমুদ, মুখপাত্র জাতীয় পার্টির (একাংশ) মহাসচিব এবিএম রুহুল আমিন হাওলাদার, জোটের সমন্বয়ক জনতা পার্টি বাংলাদেশের ভারপ্রাপ্ত চেয়ারম্যান গোলাম সরোয়ার মিলন। জাতীয় পার্টি ও জেপি ছাড়াও জোটের অন্য দলগুলো হলো— জনতা পার্টি বাংলাদেশ, বাংলাদেশ জাতীয় পার্টি, তৃণমূল বিএনপি, বাংলাদেশ সাংস্কৃতিক মুক্তিজোট, বাংলাদেশ জাতীয়তাবাদী আন্দোলন (বিএনএম), বাংলাদেশ মুসলিম লীগ, জাতীয় ইসলামিক মহাজোট, জাতীয় সংস্কার জোট, বাংলাদেশ লেবার পার্টি, জাতীয় স্বাধীনতা পার্টি, বাংলাদেশ মানবাধিকার পার্টি, বাংলাদেশ সর্বজনীন দল, বাংলাদেশ জনকল্যাণ পার্টি, অ্যাপ্লায়েড ডেমোক্রেটিক পার্টি, বাংলাদেশ গণতান্ত্রিক আন্দোলন, ডেমোক্রেটিক পার্টি, বাংলাদেশ জাতীয় লীগ। লিখিত বক্তব্যে আনিসুল ইসলাম মাহমুদ বলেন, বাংলাদেশের প্রকৃত গণতান্ত্রিক রূপান্তর, বিরাজমান রাজনৈতিক সংকট উত্তরণে জাতীয় ঐকমত্য সৃষ্টি, একাত্তরের মুক্তিযুদ্ধের চেতনা এবং চব্বিশের জুলাই গণ-অভ্যুত্থান আকাঙ্ক্ষার সমন্বয়ে আগামী দিনের রাষ্ট্র সংস্কার, বাংলাদেশি জাতীয়তাবাদ, মধ্যপন্থার উদার গণতান্ত্রিক রাজনৈতিক বেগবান করা, ইসলামি মূল্যবোধ এবং সর্বধর্ম সম্প্রীতিতে বিশ্বাসী, স্বাধীন বিচার ব্যবস্থা প্রবর্তন, ফ্যাসিবাদের চির অবসান এবং সুশাসন প্রত্যাশী জনগণের ম্রিয়মাণ কণ্ঠস্বরকে সোচ্চার করতে রাজনৈতিক জোট গঠনের সিদ্ধান্ত নিয়েছি। ‘জোটভুক্ত দলগুলো নিজ নিজ আদর্শ ও স্বকীয়তা বজায় রেখে উপযুক্ত নীতিমালা এবং কয়েকটি দাবির ভিত্তিতে আগামী নির্বাচন ও রাজনীতিতে সক্রিয় ভূমিকা পালন করবে। এর নাম হবে জাতীয় গণতান্ত্রিক ফ্রন্ট।’ লিখিত বক্তব্যে সাত দফা দাবি জানানো হয়, দাবিগুলো— ফেব্রুয়ারিতে অনুষ্ঠেয় বৈষম্যহীন, নিরপেক্ষ, অন্তর্ভুক্তিমূলক, স্বচ্ছ, গ্রহণযোগ্য ও অংশগ্রহণমূলক নির্বাচনের জন্য লেভেল প্লেয়িং ফিল্ড নিশ্চিত করা। অন্তর্বর্তী সরকারকে আগামী দুই মাসে নিরপেক্ষ নির্বাচনকালীন সরকারে পরিণত হতে হবে। সব হয়রানিমূলক মামলা তুলে নিয়ে ভোটে অংশগ্রহণের সুযোগ সৃষ্টি করতে হবে। অন্তর্ভুক্তিমূলক ভোটের ব্যবস্থা জরুরি। জাতীয় ঐকমত্যের ভিত্তিতে গণ-অভ্যুত্থানের আকাঙ্ক্ষা ও সংস্কার বাস্তবায়ন করতে হবে। আইনের শাসন, সুস্থ, উদার গণতান্ত্রিক রাজনীতি প্রতিষ্ঠায় জনগণের সম্মতিমূলক শাসনব্যবস্থা প্রবর্তন করা জরুরি, যার লক্ষ্য একটি ভয়হীন, নিরাপদ ও কার্যকর রাষ্ট্র গড়ে তুলতে হবে। অবনতিশীল আইন-শৃঙ্খলা পরিস্থিতির দ্রুত ও দৃঢ় নিয়ন্ত্রণ জরুরি। সন্ত্রাসী, অস্ত্রধারী, চাঁদাবাজ, দখলবাজ-যে দলেরই হোক তাদের বিরুদ্ধে আইনগত ব্যবস্থা নিতে হবে।নিত্যপণ্যের অসহনীয় মূল্যস্ফীতি রোধ করতে হবে। স্বনির্ভর অর্থনীতি, বিনিয়োগ এবং কর্মসংস্থানের ওপর জরুরি মনোযোগ দিতে হবে। দুর্নীতি মুক্ত, বৈষম্যহীন সমাজ ব্যবস্থা প্রতিষ্ঠা করতে হবে।",
    "url": "https://www.dhakapost.com/politics/415131",
    "date": "2025-12-08T14:55:38+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 359,
    "scraped_at": "2026-02-05T13:16:34.872901"
  },
  {
    "title": "জুলাই যোদ্ধাদের স্বৈরাচারের দোসর বলা গুরুতর অসৌজন্যতা",
    "body": "জুলাই যোদ্ধাদের স্বৈরাচারের দোসর বলাটা গুরুতর অসৌজন্যতা বলে মন্তব্য করেছেন জামায়াতে ইসলামীর আমির শফিকুর রহমান। জুলাই সনদ স্বাক্ষরের দিন গত শুক্রবার (১৭ অক্টোবর) ‘জুলাই যোদ্ধাদের’ বিক্ষোভ নিয়ে জাতীয় নাগরিক পার্টির (এনসিপি) আহ্বায়ক নাহিদ ইসলাম ও বিএনপির স্থায়ী কমিটির সদস্য সালাহউদ্দিন আহমেদের পাল্টাপাল্টি বক্তব্যের মধ্যে এ প্রতিক্রিয়া জানালেন জামায়াতে ইসলামীর আমির। তিনি শনিবার (১৮ অক্টোবর) তার ভেরিফায়েড ফেসবুক পেইজে দেয়া এক স্ট্যাটাসে বলেন, “জুলাই যোদ্ধাদের স্বৈরাচারের দোসর বলাটা গুরুতর অসৌজন্যতা হিসেবেই বিবেচিত হবে। দয়া করে দায়িত্বশীল কোনো জায়গা থেকে— জীবন বাজি রেখে লড়াই করা জাতির গর্বিত লোকগুলোর ব্যাপারে এমন কথা বলব না।” “কেউ এমন আচরণ করলে জাতি তাদেরকে ক্ষমা করবে না। সকল ক্ষেত্রে রাজনৈতিক নেতৃবৃন্দ আমরা দায়িত্বশীলতার পরিচয় দেব, ইনশাআল্লাহ।” গতকাল শুক্রবার জুলাই সনদ স্বাক্ষর অনুষ্ঠানের আগে ‘জুলাই যোদ্ধাদের’ সঙ্গে পুলিশের সংঘর্ষ হয়। তিন দাবি নিয়ে বিক্ষোভের একপর্যায়ে জুলাই সনদ স্বাক্ষর অনুষ্ঠানের মঞ্চের সামনে অবস্থান নিয়েছিলেন তারা। পরে পুলিশ তাদের জোর করে তুলে দেয়। এরপর ওই মঞ্চেই জুলাই সনদে স্বাক্ষর করেন বিএনপি জামায়াতসহ ২৪ দলের নেতারা। সেই প্রসঙ্গ ধরে আজ সকালে সালাহউদ্দিন আহমদ সাংবাদিকদের বলেন, “যেসব বিশৃঙ্খলতা হয়েছে, আমরা খোঁজ নিয়েছি, এটা তদন্তাধীন আছে। দেখা গেছে, এখানে জুলাই যোদ্ধাদের নামে কিছু সংখ্যক ছাত্র নামধারী উচ্ছৃঙ্খল লোক ঢুকেছে। সেটা ফ্যাসিস্ট সরকারের ফ্যাসিস্ট বাহিনী বলে মনে করি। আওয়ামী ফ্যাসিস্টরা বিভিন্ন ফাঁকফোকরে বিশৃঙ্খলার চেষ্টা করছে। এখানে কোনো সঠিক জুলাই বা অভ্যুত্থানের সঙ্গে জড়িত কেউ থাকতে পারে না।” এরপর এক সংবাদ সম্মেলনে সালাহউদ্দিন আহমদের বক্তব্যের নিন্দা ও প্রতিবাদ জানায় জাতীয় নাগরিক পার্টি (এনসিপি)। দলটির আহ্বায়ক নাহিদ ইসলাম জুলাই যোদ্ধাদের নিয়ে করা বক্তব্য প্রত্যাহারের পাশাপাশি সালাহউদ্দিন আহমদকে জুলাই যোদ্ধাদের কাছে ক্ষমা চাওয়ার আহ্বান জানান। নাহিদ বলেন, “ভুলবশত হয়ত তার কাছে তথ্য না থাকায় তিনি এ রকমটা বলেছেন। যেহেতু তিনি দীর্ঘদিন দেশে ছিলেন না। যেহেতু তিনি জুলাই অভ্যুত্থানের সময় দেশে ছিলেন না, রাজপথে ছিলেন না। সেহেতু হয়ত তিনি জানেন না যে কে রাজপথে ছিল, কারা লড়াই করেছিল, কারা বুলেটের সামনে দাঁড়িয়েছিল।” পরে নাহিদের প্রতিক্রিয়ায় সালাহউদ্দিন আহমেদ এক অনুষ্ঠানে বলেন, তার বক্তব্যকে অপব্যাখ্যা করে ‘জুলাই যোদ্ধাদের’ আওয়ামী লীগের ‘দোসর’ বলার দায় তার ওপর চাপানো হচ্ছে।",
    "url": "https://www.dhakapost.com/politics/403013",
    "date": "2025-10-19T00:24:41+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 317,
    "scraped_at": "2026-02-05T13:16:42.125371"
  },
  {
    "title": "আগ্রাসন বিরোধী জনতার বিজয় হবেই : আখতার হোসেন",
    "body": "জাতীয় নাগরিক পার্টির (এনসিপি) সদস্যসচিব আখতার হোসেন বলেছেন, আবরার ফাহাদ আমাদের অনুপ্রেরণা। আগ্রাসন বিরোধী জনতার বিজয় হবেই। রোববার (২১ সেপ্টেম্বর) রাতে বুয়েটের ছাত্র আবরার ফাহাদের স্মরণে পলাশী মোড়ে ‘আগ্রাসন বিরোধী আট স্তম্ভ’-এর নির্মাণকাজ দেখতে গিয়ে নিজের ছবিসহ ফেসবুকে দেওয়া এক পোস্টে আখতার এ কথা লেখেন। আখতার হোসেন লিখেছেন, শহীদ আবরার ফাহাদের স্মরণে ঢাবি-বুয়েট সংলগ্ন পলাশীর মোড়ে আগ্রাসন বিরোধী আট স্তম্ভ নির্মাণের কাজ চলছে। আবরার ফাহাদ আমাদের অনুপ্রেরণা। আবরার ফাহাদের শাহাদাতের প্রথম বার্ষিকীতে আমরা কিছু তরুণ মধ্যরাতে পলাশীর মোড়ে একত্রিত হয়েছিলাম। সমস্ত ভয়কে পাশ কাটিয়ে আমরা নির্মাণ করেছিলাম আগ্রাসন বিরোধী আটস্তম্ভ। সেদিন আমরা আমাদের শপথে জয়ী হতে পেরেছিলাম। আখতার আরও লেখেন, স্বৈরাচার হাসিনা প্রশাসন আট স্তম্ভের কাঠামোকে স্থায়ী হতে দেয়নি। তারা প্রথম দিনই ভেকু মেশিন দিয়ে আট স্তম্ভকে ভেঙে ফেলে। প্রতিবাদে আমরা বাঁশ দিয়ে আট স্তম্ভ নির্মাণ করি। সেটাও তারা ভেঙে ফেলে। আমরা শপথ নিয়েছিলাম আট স্তম্ভের বার্তা সারা দেশে ছড়িয়ে দেওয়ার। ৩৬ জুলাইয়ের মধ্য দিয়ে সে সুযোগ এসেছে। এবার সরকারি উদ্যোগেই নির্মিত হচ্ছে আগ্রাসন বিরোধী আটস্তম্ভ। ‘উপদেষ্টা আসিফ মাহমুদ তার মন্ত্রণালয়ের মাধ্যমে এই উদ্যোগকে বাস্তবে রূপ দিতে মহতী ভূমিকা পালন করেছেন। আট স্তম্ভ অবশেষে দৃশ্যমান হতে চলেছে। আগ্রাসন বিরোধী জনতার বিজয় হবেই ইনশাআল্লাহ।’",
    "url": "https://www.dhakapost.com/politics/396634",
    "date": "2025-09-21T23:47:54+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 183,
    "scraped_at": "2026-02-05T13:16:43.758358"
  },
  {
    "title": "ময়মনসিংহ-১ আসন : এক টেবিলে সব দলের প্রার্থী",
    "body": "সৌহার্দ্যের বার্তা নিয়ে এক টেবিলে বৈঠক করেছেন ময়মনসিংহ-১ (হালুয়াঘাট-ধোবাউড়া) আসনে আসন্ন নির্বাচনে প্রতিদ্বন্দ্বিতাকারী সব দলের প্রার্থী। নির্বাচনকালীন সময়ে পারস্পরিক উত্তেজনা পরিহার করে সৌহার্দ্য, শান্তি এবং সহনশীল রাজনৈতিক পরিবেশ বজায়ে রাখার লক্ষ্যে এই বৈঠক অনুষ্ঠিত হয়। এতে একমত পোষণ করে আসন্ন জাতীয় নির্বাচনকে সুষ্ঠু, অবাধ, নিরপেক্ষ ও অর্থবহভাবে অনুষ্ঠিত করতে সব ধরনের সহযোগিতা করার অঙ্গীকার ব্যক্ত করেন। সোমবার (১৫ ডিসেম্বর) সকালে হালুয়াঘাট উপজেলা সদরের হোটেল ইমেক্স ইন্টারন্যাশনালে এই সৌহার্দ্য বৈঠকের অনুষ্ঠিত হয়। বিএনপির যুগ্ম মহাসচিব এবং দেশের সীমান্তবর্তী ময়মনসিংহ-১ (হালুয়াঘাট-ধোবাউড়া) আসনের ধানের শীষের প্রার্থী সৈয়দ এমরান সালেহ প্রিন্সের আমন্ত্রণে সব দলের প্রার্থী ও স্থানীয় রাজনৈতিক দলের নেতৃবৃন্দ এ বৈঠকে অংশগ্রহণ করেন। বৈঠকে অংশগ্রহণ করা প্রার্থীরা হলেন—বিএনপি মনোনীত প্রার্থী সৈয়দ এমরান সালেহ প্রিন্স, জামায়াতে ইসলামীর মনোনীত প্রার্থী মাহফুজুর রহমান মুক্তা, বাসদ মনোনীত প্রার্থী আব্দুর রাজ্জাক, ইসলামী আন্দোলনের মনোনীত প্রার্থী অ্যাডভোকেট জিল্লুর রহমান, খেলাফত মজলিসের প্রার্থী মওলানা রফিকুল ইসলাম এবং জাকের পার্টির মনোনীত প্রার্থী মাসুদ রানা। বৈঠকে উপস্থিত সব দলের প্রার্থী ও রাজনৈতিক দলের নেতৃবৃন্দ পলাতক ফ্যাসিস্ট চক্রের নির্বাচনবিরোধী ষড়যন্ত্র ও তৎপরতা প্রতিরোধে জুলাই গণঅভ্যুত্থানের চেতনায় ঐক্যবদ্ধ থাকার অঙ্গীকার করেন। পাশাপাশি নির্বাচনী প্রচারে ব্যক্তিগত আক্রমণ ও বিদ্বেষ পরিহার করে রাজনৈতিকভাবে একে অপরকে মোকাবিলা এবং নির্বাচন পরিচালনায় ন্যূনতম শিষ্টাচার বজায় রাখার বিষয়ে ঐকমত্য ব্যক্ত করেন। এ সময় সৈয়দ এমরান সালেহ প্রিন্স সবাইকে ধন্যবাদ জানিয়ে বলেন, বাংলাদেশের রাজনৈতিক ইতিহাসে এই প্রথম সব দলের প্রার্থী ও নেতৃবৃন্দ একত্রে বসে সুষ্ঠু নির্বাচন নিয়ে আলোচনা করলেন, যা জনগণ ও নেতাকর্মীদের মধ্যে ইতিবাচক বার্তা দেবে। নির্বাচনের মতো প্রতিদ্বন্দ্বিতামূলক সময়ে সৌহার্দ্যপূর্ণ পরিবেশে এ ধরনের বৈঠক নজিরবিহীন। নেতিবাচক রাজনীতির ধারা পরিহার করে গণঅভ্যুত্থানের আকাঙ্ক্ষায় নতুন বাংলাদেশ গড়তে ইতিবাচক রাজনীতি অনুসরণ করতে হবে। জনগণ রাজনীতিবিদদের কাছ থেকে সেটাই প্রত্যাশা করে। তাই আমি মনে করি, এটি অনুকরণীয় দৃষ্টান্ত। যা আগামীতেও অব্যাহত থাকবে বলে আমি বিশ্বাস করি। বৈঠকে রাজনৈতিক নেতৃবৃন্দের মধ্যে উপস্থিত ছিলেন উপজেলা বিএনপির আহ্বায়ক আসলাম মিয়া বাবুল, পৌর বিএনপির আহ্বায়ক হানিফ মোহাম্মদ শাকের উল্লাহ, উপজেলা বিএনপির সদস্য সচিব আবু হাসনাত বদরুল কবীর, হালুয়াঘাট উপজেলা জামায়াতে ইসলামীর আমির মোয়াজ্জেম হোসেন মাস্টা, পৌর জামায়াতে ইসলামীর নেতা শামসুল আলম পনির, উপজেলা ইসলামী আন্দোলনের সহসভাপতি মাওলানা মোতালেব হোসেন, যুগ্ম সম্পাদক দ্বীন ইসলাম, খেলাফত মজলিসের সাধারণ সম্পাদক মওলানা আনোয়ার হোসেন, ধোবাউড়া উপজেলা খেলাফত মজলিসের সাধারণ সম্পাদক মওলানা রুকন উদ্দিন, উপজেলা বাংলাদেশ খেলাফত মজলিসের সিনিয়র সহসভাপতি মওলানা রুকন উদ্দিন, আব্দুর রশিদ মওদুদী এবং বায়তুল মাল সম্পাদক মওলানা মাজহারুল ইসলাম। এদিকে এনসিপির মনোনীত প্রার্থী আবু রায়হান এবং জমিয়তে উলামায়ে ইসলামের প্রার্থী মাওলানা আমিনুল ইসলাম এ বৈঠকে উপস্থিত না থাকলেও তারা মোবাইল ফোনে এই আয়োজনের প্রতি সমর্থন জ্ঞাপন করেন। মো. আমান উল্লাহ আকন্দ/এএমকে",
    "url": "https://www.dhakapost.com/country/416833",
    "date": "2025-12-15T15:29:50+06:00",
    "author": "নিজস্ব প্রতিবেদক",
    "category": "country",
    "language": "bn",
    "token_count": 393,
    "scraped_at": "2026-02-05T13:16:45.391042"
  },
  {
    "title": "সব মানুষ বিএনপির পতাকাতলে আশ্রয় নিতে পারবে : সালাহউদ্দিন",
    "body": "‘বিএনপি একমাত্র দল, যেখানে সব মানুষ বিএনপির পতাকাতলে স্থান নিতে পারবে, আশ্রয় নিতে পারবে। এই সমন্বয়ের রাজনীতি আমাদেরকে করতে হবে বলে মন্তব্য করেছেন দলের স্থায়ী কমিটির সদস্য সালাহউদ্দিন আহমদ। শুক্রবার (১২ ডিসেম্বর) সকালে ‘দেশ গড়ার পরিকল্পনা’ শীর্ষক এক আলোচনা সভায় ত্রয়োদশ সংসদ নির্বাচনের তফসিল ঘোষণার প্রসঙ্গ টেনে বিএনপির স্থায়ী কমিটির সদস্য এমন মন্তব্য করেন। ফার্মগেটে কৃষিবিদ ইনস্টিটিউশন মিলনায়তনে বিএনপির উদ্যোগ ‘দেশ গড়ার পরিকল্পনার সপ্তাহব্যাপী কর্মসূচির ষষ্ঠদিনের এই অনুষ্ঠান হয়। এতে সারা দেশ থেকে জাতীয়তাবাদী ছাত্রদলের নেতারা অংশ নেন। তিনি বলেন, ‘গণতান্ত্রিক উত্তরণের একটি সফল ঘোষণা গতকাল হয়েছে। যেটাকে আমরা নির্বাচনী তফসিল বলছি। এই তফসিল ঘোষণায় অনেকে ভারাক্রান্ত হয়েছে। কিন্তু স্বাগত জানাতে বাধ্য হয়েছে। আমরা স্বাগত জানিয়েছি, সন্তুষ্টি প্রকাশ করেছি। আমরা বলেছি, এজন্যই গণ-অভ্যুত্থানের যত প্রত্যাশা, তার মধ্যে প্রধান ও প্রাথমিক প্রত্যাশা ছিল– জনগণের ভোটাধিকার নিশ্চিত ও ভোটাধিকার প্রয়োগ করার জন্য এই তফসিল ঘোষণা করা।” ‘কেউ কেউ বলেছে নো পিআর, নো ইলেকশন, কেউ কেউ বলেছে আগে স্থানীয় সরকার ইলেকশন না হলে নো ইলেকশন। আর কেউ কেউ বলেছে একই দিনে গণভোট আর সংসদ নির্বাচন হলে আমরা মানি না। কেউ কেউ বলেছে ২০২৯ সালের দিকে নির্বাচনের জন্য অপেক্ষা করেন। এরা সবাই ….আমি কারো নাম নিতে চাই না…গণতন্ত্রের বিপক্ষের শিবির। তারা নিজেদের মত করে গণতন্ত্র চায়, তাদের গণতন্ত্রের সংজ্ঞা আলাদা।’ সালাহউদ্দিন বলেন, ‘আমাদের গণতন্ত্রের সংজ্ঞা, বিএনপির গণতন্ত্রের সংজ্ঞা হচ্ছে গণমানুষের গণতান্ত্রিক সংজ্ঞা। শহীদ রাষ্ট্রপতি জিয়াউর রহমান বাংলাদেশ জাতীয়তাবাদী দলের প্রতিষ্ঠা করেছিলেন প্রতিষ্ঠা করেছিলেন সকল মানুষকে নিয়ে বাংলাদেশে জাতীয়তাবাদের পরিচয়ে, এদেশের সকল শ্রেণি, পেশা, ধর্ম, বর্ণ, সংস্কৃতি, ভাষা সব মানুষের সমন্বয়ে…. বিএনপি একটা সমন্বয়ের রাজনীতির পাঠশালা।’ ‘বিএনপি একমাত্র দল যেখানে সব মানুষ এই বিএনপির পতাকাতলে স্থান নিতে পারবে, আশ্রয় নিতে পারবে। এই সমন্বয়ের রাজনীতি আমাদেরকে করতে হবে। আমরা কখনো ধর্মের নামে রাজনীতিতে বিভক্তি আনতে চাই না, করবো না। আমরা ধর্ম, বর্ণ এবং বিভিন্ন ভাষা বা সে সংস্কৃতির নামে আমরা কখনো বিভাজন জাতিতে সৃষ্টি করতে চাই না। সব মানুষেরই সাংবিধানিক পরিচয় হচ্ছে নাগরিক বা সিটিজেন বাংলাদেশের নাগরিক হিসেবে পরিচিত হবে।’ সালাহউদ্দিন বলেন, ‘আমরা এই সুখের দিনে একটি বিষয় প্রায়ই ভুলে যাচ্ছি অতীতের বেদনাবিধুর গণতান্ত্রিক সংগ্রামের কথা। আমরা ইদানীং ফ্যাসিবাদী আওয়ামী লীগের কুকীর্তির কোনো কথাই আমাদের বক্তব্য বিবৃতিতে বলছি না। একটি দল আওয়ামী লীগের ভোট প্রাপ্তির জন্য আওয়ামী লীগের বিরুদ্ধে একটি শব্দও উচ্চারণ করে না। আমাদের গ্রামের ভাষায় কথা বলে যে, ‘ভাশুরের নাম মুখে নেওয়া যায় না’। এখন সেই দলটি আওয়ামী লীগের ভোট টানার জন্য তাদের যে ভূমিকা সেটা জনগণের সামনে উন্মোচন করেছে। তিনি বলেন, ‘আমরা এই দেশের রক্তাক্ত ইতিহাসের কথা কখনো যেন ভুলে না যাই, আওয়ামী লীগের দুর্নীতি, দেশকে বিক্রি করে দেওয়ার অর্থপাচারের কথা যেন আমরা ভুলে না যাই, এ দেশ থেকে গণতন্ত্র বিলুপ্ত করে দেওয়ার ইতিহাসকে যেন আমরা ভুলে না যাই।” ‘যারা নিজের দেশের নাগরিককে হেলিকপ্টার থেকে গুলি করে হত্যা করেছে, নারী-পুরুষ-শিশু নির্বিশেষে শত সহস্র হত্যা করেছে, গণহত্যা চালিয়েছে… এই ইতিহাস যেন আমরা ভুলে না যাই।যারা গাড়ির চাকায় পৃষ্ঠ করে আমার ছাত্র বন্ধু ও আমাদের গণ মানুষকে পৃষ্ঠ করেছে সেই কথা যেন আমরা কখনো ভুলে না যাই। আমরা যদি গণতান্ত্রিক সংগ্রামের কথা ভুলে যাই আওয়ামী লীগের গুম, খুন, অত্যাচার, নির্যাতন, নিপীড়ন, মামলা, হামলার কথা ভুলে যাই তাহলে গণতন্ত্র আহত হবে।’ সালাহউদ্দিন আহমদ বলেন, ‘অধ্যাপক দেবপ্রিয় ভট্টাচার্যের ‘হোয়াইট পেপারস অন স্টেট অফ দি বাংলাদেশ ইকোনমি’ রিপোর্ট জনগণের সামনে সহজ ভাষায় উপস্থাপন করতে হবে। সেখানে বলছে, ২০০৯ সাল থেকে ২০২৩ সাল পর্যন্ত যে, পাবলিক ফিনান্সের মিস ইউজ হয়েছে, কোথাও ট্যাক্স এক্সামশন দিয়ে, কোথাও অন্য সুযোগ সুযোগ সুবিধা দিয়ে যে একটা পুউর অর্থনৈতিক পরিক্রমা আওমী লীগ চালিয়েছে তার মধ্য দিয়ে যেই তছরুপ হয়েছে, অপচয় হয়েছে, সেটা দিয়ে বাংলাদেশের দুইটা শিক্ষা বাজেট করা যায়, তিনটা স্বাস্থ্য বাজেট করা যায়। এটা খুব সহজ কথায় বলতে পারবে।’ ‘রিপোর্ট বলছে, ব্যাংকিং এবং নন ব্যাংকিং ফিনান্সিয়াল সেক্টর থেকে যে লুটপাট হয়েছে, রাজনৈতিক বিবেচনায় যে ঋণ দেওয়া হয়েছে, যেটা তছরুপ হয়েছে, সেটা দিয়ে ২৪টা পদ্মা সেতু নির্মাণ করা যেত এবং এই মেট্রো রেলের মত ১৪টা মেট্রো সিস্টেম নির্মাণ করা যেত। যে পরিমাণ বাংলাদেশ থেকে অর্থপাচার হয়েছে ব্যাংকিং লুটপাটের মধ্য দিয়ে। সেটা বিলিয়ন ডলারে না বলে অঙ্কে ২৯ লাখ ২৫ হাজার কোটি টাকা শুধু বিদেশে পাচার হয়েছে…. একথাগুলো জনগণকে বলতে হবে। এভাবে একটা দেশকে অর্থনৈতিকভাবে শেষ করে দিয়েছে আওয়ামী লীগ, গণতন্ত্রের কবর রচনা করেছে সাংবিধানিকভাবে।” সালাহউদ্দিন বলেন, ‘যাদের ইতিহাস হচ্ছে সবসময় বাংলাদেশের স্বার্থের বিরুদ্ধে, যাদের ইতিহাস হচ্ছে ১৯৪৭ সাল থেকে ’৭১ পর্যন্ত বাংলাদেশের স্বাধীনতার বিপক্ষে তাদের কথাও আমাদেরকে বলতে হবে। যারা এনিয়ে বিনিয়ে বলছে যে, তারা মুক্তিযুদ্ধের পক্ষে ছিলেন, তা আমরা মাঝে মধ্যে জিজ্ঞেস করি সেই মুক্তিযুদ্ধটা কি পাকিস্তানের পক্ষে ছিল?‘ কিছুদিন পরে তারা হয়ত বলবে তারাই একমাত্র মুক্তিযুদ্ধ করেছিল আমরা করিনি। এরকম অনেক বক্তব্য আপনারা ভোটের ময়দানে শুনতে পাবেন।’ তিনি বলেন, ‘বাংলাদেশের জনগণ অনেক সচেতন। এখন আর ধর্মের বিড়ি বিক্রি করে বাংলাদেশের জনগণের সামনে ভোট চাওয়া যাবে না।’‘তারপরও আমাদেরকে মাঠে-ময়দানে আমাদের পরিকল্পনা নিয়ে যেতে হবে। আমরা জনগণের জন্য কি করতে চাই? জনগণের কাছে আমরা ভোট চাইবো। তো জনগণ তো আমাদের কাছে কিছু চাইবে। আমরা বলব, আপনারা রাষ্ট্রের প্রতি দায়বদ্ধ থাকবেন, গণতন্ত্রের প্রতি দায়বদ্ধ থাকবেন, ঐক্যবদ্ধ থাকবেন, আমরা রাষ্ট্রবিনির্মাণের জন্য, প্রকৃত গণতান্ত্রিক সংস্কারের জন্য, রাষ্ট্র কাঠামো মেরামতের জন্য, অর্থনৈতিক মুক্তির জন্য এই কর্মসূচিগুলো আমরা এনেছি এগুলো আমাদের জনগণের মুক্তির সনদ হিসেবে আমরা উপস্থাপন করছি।’ সালাহউদ্দিন আহমদ বলেন, শুধু ৩৬ দিনের বৈষম্যবিরোধী ছাত্র আন্দোলনের ফসল নয় ছাত্র গণঅভ্যুত্থান’২৪ । ২০০৯ থেকে ২০২৪ সাল পর্যন্ত এই দীর্ঘ স্বৈরাচার বিরোধী গণতান্ত্রিক আন্দোলনের পথ পরিক্রমায় বহু রক্তের সিঁড়ি আমাদেরকে নির্মাণ করতে হয়েছে, রক্ত দিতে হয়েছে, শত সহস্র জীবন দিতে হয়েছে। এই সিঁড়িগুলো মাড়িয়ে আমরা ২০২৪ সালের ৫ আগস্টের সকাল বেলায় উন্নীত হয়েছিলাম।“ ‘যেমন কবিতায় আছে– মুক্তির মন্দির সোপানতলে কত প্রাণ হলো বলিদান, লেখা আছে অশ্রুজলে… সেই বন্ধুরা স্বর্গগত। সেখান থেকে তারা শুনে আমাদের এই কন্ঠস্বর যে, স্বর্গ থেকে প্রিয় মাতৃভূমিকে গঠন করতে গেলে শুধু অপরিকল্পিত এবং আবেগি ধর্মীয় মিক্সচার মিশ্রিত বড়িকা নিয়ে আমরা নির্বাচনে যাব না। আমরা যাব সুষ্ঠু পরিকল্পনা নিয়ে। ” ফ্যামিলি কার্ড, কৃষক কার্ড, স্বাস্থ্য কার্ড, শিক্ষা, বেকার সমস্যা সমাধানসহ ৮টি বিষয়গুলো জনগণের কাছে সহজভাষায় তুলে ধরার জন্য ছাত্র দলের নেতাদের প্রতি আহ্বান জানান সালাহউদ্দিন আহমদ। জনগণের দ্বারগোড়ায় বিএনপির কর্মসূচি নিয়ে যেতে হবে উল্লেখ করে সালাহ উদ্দিন বলেন, তখন জনগণ বুঝবে বাংলাদেশের জনগণের দল বিএনপি। গণতন্ত্রের বিকল্প নাম বিএনপি। বাংলাদেশের মুক্তির সনদ মুক্তির মার্কা ধানের শীষ। দলের জ্যেষ্ঠ যুগ্ম মহাসচিব রুহুল কবির রিজভীর সভাপতিত্ব ও যুগ্ম মহাসচিব হাবিব উন নবী খানের সঞ্চালনায় ছাত্র দলের সভাপতি রাকিবুল ইসলাম রাকিব ও সাধারণ সম্পাদক নাছির উদ্দীন নাছিরও বক্তব্য রাখেন।",
    "url": "https://www.dhakapost.com/politics/416148",
    "date": "2025-12-12T16:50:36+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 989,
    "scraped_at": "2026-02-05T13:16:48.636168"
  },
  {
    "title": "চলছে বিএনপির স্থায়ী কমিটির বৈঠক, আসতে পারে প্রার্থীর ঘোষণা",
    "body": "আগামী ত্রয়োদশ জাতীয় সংসদ নির্বাচনের জন্য দলের একক প্রার্থী নির্ধারণ করেছে বিএনপি। শেষ মুহূর্তের তালিকা যাচাই বাছাই ও আলোচনার জন্য সোমবার (৩ নভেম্বর) দুপুরে শুরু হয়েছে স্থায়ী কমিটির বৈঠক। দলের ভারপ্রাপ্ত চেয়ারম্যান তারেক রহমানের সভাপতিত্বে গুলশানে চেয়ারপার্সনের কার্যালয়ে বৈঠক চলছে বলে জানিয়েছেন বিএনপির মিডিয়া সেলের সদস্য শায়রুল কবির খান। দলীয় সূত্র জানায়, স্থায়ী কমিটির বৈঠক শেষে প্রথম পর্বের তালিকা ঘোষণা হতে পারে। এক্ষেত্রে সোমবার বিকেল সাড়ে তিনটার দিকে গুলশানের কার্যালয়ে সংবাদ সম্মেলন করতে পারেন বিএনপির মহাসচিব মির্জা ফখরুল ইসলাম আলমগীর। রোববার (২ নভেম্বর) এক সভায় দলের প্রধান তারেক রহমান বলেছেন, ‘জনগণের বহুল প্রতীক্ষিত এই নির্বাচনে অংশগ্রহণের লক্ষ্যে গণতন্ত্রকামী জনগণকে সঙ্গে নিয়ে বিএনপি সম্ভব সব প্রস্তুতি সম্পন্ন করছে। এর অংশ হিসেবে দেশের ৩০০ সংসদীয় আসনে বিএনপি দলীয় প্রার্থী কিংবা বিএনপি সমর্থিত প্রার্থীদের মনোনয়ন চূড়ান্ত করার প্রক্রিয়া প্রায় চূড়ান্ত ধাপে রয়েছে।’",
    "url": "https://www.dhakapost.com/politics/406603",
    "date": "2025-11-03T13:00:48+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 129,
    "scraped_at": "2026-02-05T13:16:50.281415"
  },
  {
    "title": "অস্ত্রধারী সন্ত্রাসীদের তালিকা করে গ্রেপ্তারের দাবি জামায়াতের",
    "body": "নির্বাচনের সুষ্ঠু পরিবেশ সৃষ্টির লক্ষ্যে অবিলম্বে অস্ত্রধারী সন্ত্রাসীদের তালিকা তৈরি করে তাদের গ্রেপ্তার করার আহ্বান জানিয়েছে বাংলাদেশ জামায়াতে ইসলামী। দলটির কেন্দ্রীয় মজলিসে শূরা বলছে, অবিলম্বে অস্ত্রধারীদের গ্রেপ্তার করে আইনের আওতায় আনতে হবে এবং সকল অবৈধ অস্ত্র উদ্ধার করতে হবে। জামায়াতের কেন্দ্রীয় মজলিসে শূরার বার্ষিক অধিবেশন শনিবার (২৯ নভেম্বর) সংগঠনের আমির ডা. শফিকুর রহমানের সভাপতিত্বে মগবাজারের আল-ফালাহ মিলনায়তনে অনুষ্ঠিত হয়। জামায়াতে ইসলামীর কেন্দ্রীয় প্রচার বিভাগের সিনিয়র প্রচার সহকারী মুজিবুল আলম স্বাক্ষরিত এক সংবাদ বিজ্ঞপ্তিতে বিষয়টি বলা হয়। জামায়াতের কেন্দ্রীয় মজলিসে শূরার অধিবেশনে উল্লেখ করা হয়, গত ২৭ নভেম্বর পাবনা জেলার ঈশ্বরদীতে জামায়াতের মিছিলে বিএনপির সন্ত্রাসীরা প্রকাশ্যে আগ্নেয়াস্ত্রসহ বিভিন্ন অস্ত্রে সজ্জিত হয়ে হামলা চালিয়ে জামায়াতে ইসলামীর ৬০/৭০ জন নেতাকর্মীকে আহত করেছে। অনেকের অবস্থাই মারাত্মক। এ ঘটনায় ঈশ্বরদী থানার ওসির বিরুদ্ধে পক্ষপাতিত্বের অভিযোগ রয়েছে। এ ছাড়া সাম্প্রতিক সময় চাঁদপুরের হাজীগঞ্জ, নোয়াখালী সদর, জামালপুরের মেলান্দহ, ফেনী সদর, নওগাঁ সদর, লক্ষ্মীপুর সদর, নারায়গঞ্জের আড়াই হাজার, মৌলভীবাজারের বড়লেখা, গাইবান্ধা, জয়পুরহাট, ঝিনাইদহের মহেশপুরসহ বিভিন্ন স্থানে জামায়াত নেতাকর্মীদের ওপর বিএনপির সন্ত্রাসীরা হামলা চালিয়েছে। এমনকি তারা জামায়াতের মহিলা কর্মীদেরকে দাওয়াতি কাজেও বাধা দিচ্ছে। এ ধরনের পরিস্থিতিতে অবাধ, সুষ্ঠু ও নিরপেক্ষ নির্বাচন কীভাবে আশা করা যায়? এ থেকেই প্রমাণিত হয় যে, সরকার এখনও নির্বাচনের উপযুক্ত পরিবেশ সৃষ্টি করতে পারেনি। জামায়াতে ইসলামীর কেন্দ্রীয় মজলিসে শূরা বিস্ময়ের সাথে লক্ষ্য করছে যে, পাবনার ঈশ্বরদীতে জেলা জামায়াতের আমিরসহ লোকদের উপর বিএনপির সন্ত্রাসীরা প্রকাশ্যে আগ্নেয়াস্ত্র নিয়ে হামলা করেছে। অথচ দু’একটি পত্রিকায় আজ ২৯ নভেম্বর প্রকাশিত রিপোর্টে লেখা হয়েছে যে, ‘পাবনার ঈশ্বরদীতে পিস্তল হাতে ভাইরাল যুবক জামায়াত কর্মী’। বাংলাদেশ জামায়াতে ইসলামীর কেন্দ্রীয় মজলিসে শূরা এ ধরনের ভিত্তিহীন ও মিথ্যা তথ্য সন্ত্রাসের তীব্র নিন্দা ও প্রতিবাদ জানাচ্ছে এবং বাংলাদেশ জামায়াতে ইসলামের বিরুদ্ধে এ ধরনের তথ্য সন্ত্রাস চালানো থেকে বিরত থাকার জন্য সংশ্লিষ্ট পত্রিকা কর্তৃপক্ষের প্রতি আহ্বান জানাচ্ছে। জামায়াতের কেন্দ্রীয় মজলিসে শূরা অভিমত ব্যক্ত করছে যে, নির্বাচনের সুষ্ঠু পরিবেশ সৃষ্টি করার জন্য অবিলম্বে অস্ত্রধারী সন্ত্রাসীদের তালিকা তৈরি করে তাদের গ্রেপ্তার করে আইনের আওতায় আনতে হবে এবং সকল অবৈধ অস্ত্র উদ্ধার করতে হবে।",
    "url": "https://www.dhakapost.com/politics/413129",
    "date": "2025-11-29T18:44:17+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 304,
    "scraped_at": "2026-02-05T13:16:51.872428"
  },
  {
    "title": "প্রাথমিকভাবে মনোনীত শতাধিক প্রার্থীর নাম ঘোষণা এবি পার্টির",
    "body": "আনুষ্ঠানিকভাবে আসন্ন জাতীয় সংসদ নির্বাচনের প্রস্তুতিগত কার্যক্রম শুরু করেছে আমার বাংলাদেশ পার্টি (এবি পার্টি)। বৃহস্পতিবার (১৬ অক্টোবর) রাজধানীর তোপখানা রোডস্থ ফারইস্ট ইন্স্যুরেন্স টাওয়ারের অডিটরিয়ামে এক সংবাদ সম্মেলনের মাধ্যমে দলের প্রাথমিকভাবে মনোনীত শতাধিক প্রার্থীর নাম ঘোষণা করেছে দলটি। দলের সাধারণ সম্পাদক ব্যারিস্টার আসাদুজ্জামান ফুয়াদের সঞ্চালনায় দলের চেয়ারম্যান মজিবুর রহমান মঞ্জু সংবাদ সম্মেলনে দলের প্রার্থীদের পরিচয় করিয়ে দেন। এসময় দলের কেন্দ্রীয় কার্যনির্বাহী কমিটির সদস্যদের মধ্যে উপস্থিত ছিলেন, সিনিয়র ভাইস চেয়ারম্যান প্রফেসর ডা. ওহাব মিনার, ভাইস চেয়ারম্যান আলহাজ্ব জাহাঙ্গীর কাসেম, অ্যাডভোকেট গোলাম ফারুক, বিএম নাজমুল হক, লে.কর্ণেল অব. দিদারুল আলম, লে.কর্নেল অব. হেলাল উদ্দিন, যুগ্ম সাধারণ সম্পাদক ব্যারিস্টার যোবায়ের আহমেদ ভূইয়া, আবদুল্লাহ আল মামুন রানা, আনোয়ার সাদাত টুটুল, এবিএম খালিদ হাসান ব্যারিস্টার সানী আবদুল হক, ব্যারিস্টার নাসরিন সুলতানা মিলি,আমিনুল ইসলাম এফসিএ,শাহাদাতুল্লাহ টুটুল, আলতাফ হোসাইন,শ্যাডো অ্যাফেয়ার্স সেক্রেটারি ব্যারিস্টার আব্বাস ইসলাম খান নোমান,জাতীয় নির্বাহী কমিটির সদস্য সিদ্দিকুর রহমান, ইঞ্জিনিয়ার মোহাম্মদ লোকমান ও আব্দুল বাসেত মারজান।",
    "url": "https://www.dhakapost.com/politics/402546",
    "date": "2025-10-16T19:41:59+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 140,
    "scraped_at": "2026-02-05T13:16:53.433755"
  },
  {
    "title": "খালেদা জিয়ার আরোগ্য কামনায় মসজিদে দোয়া, উপাসনালয়ে প্রার্থনা বিএনপির",
    "body": "হাসপাতালে চিকিৎসাধীন খালেদা জিয়ার আরোগ্য কামনায় শুক্রবার সারাদেশে মসজিদে মসজিদে দোয়া এবং অন্যান্য ধর্মীয় উপাসনালয়ে প্রার্থনা সভা করবে বিএনপি। আজ (বৃহস্পতিবার নয়া পল্টনে দলের কেন্দ্রীয় কার্যালয়ে এক সংবাদ সম্মেলনে বিএনপির সিনিয়র যুগ্ম মহাসচিব রুহুল কবির রিজভী এই কর্মসূচি ঘোষণা করেন। তিনি বলেন, আমরা মহান দেশপ্রেমিক নেত্রী বেগম খালেদা জিয়ার আশু সুস্থতা কামনায় আগামীকাল শুক্রবার প্রতিটি মসজিদে দোয়া মাহফিল, মন্দির এবং অন্যান্য ধর্মীয় সম্প্রদায়ের উপাসনালয়ে প্রার্থনা সভা হবে। প্রতিটি মসজিদে মসজিদে দোয়া ও বিশেষ মোনাজাত হবে। সংবাদ সম্মেলনে উপস্থিতি ছিলেন বিএনপির ভারপ্রাপ্ত চেয়ারম্যান তারেক রহমানের উপদেষ্টা মাহাদী আমিন, মহানগর বিএনপি উত্তরের আহ্বায়ক আমিনুল হক, যুব দলের সভাপতি এম মোনায়েম মুন্না, সাধারণ সম্পাদক নুরুল ইসলাম নয়ন, স্বেচ্ছাসেবক দলের সভাপতি এসএম জিলানি, কৃষক দলের সভাপতি হাসান জাফির তুহিন, ওলামা দলের আহ্বায়ক কাজী মো. সেলিম রেজা, ঢাকা জেলার সাধারণ সম্পাদক নিপুণ রায় চৌধুরী প্রমূখ।",
    "url": "https://www.dhakapost.com/politics/414244",
    "date": "2025-12-04T12:38:21+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 130,
    "scraped_at": "2026-02-05T13:16:55.053001"
  },
  {
    "title": "জুলাই গণঅভ্যুত্থানে আহতদের চিকিৎসা সামলেছিল ছাত্রশিবির মেডিকেল জোন",
    "body": "জুলাই গণঅভ্যুত্থানের সময় ঢাকা বিশ্ববিদ্যালয় ক্যাম্পাসে ছাত্রলীগের হামলায় আহত শিক্ষার্থীদের চিকিৎসায় ইসলামী ছাত্রশিবিরের মেডিকেল জোন সবচেয়ে আগে এগিয়ে এসেছিল বলে জানিয়েছেন ডাকসুর ভাইস প্রেসিডেন্ট (ভিপি) আবু সাদিক কায়েম। সেই সময়ের চিকিৎসক সংকটের কঠিন মুহূর্তে শিবিরের মেডিকেল শাখার সদস্যরাই পুরো তদারকি করেছেন বলেও তিনি উল্লেখ করেন। শুক্রবার (১৪ নভেম্বর) দুপুরে রাজধানীর কৃষিবিদ ইনস্টিটিউট মিলনায়তনে ছাত্রশিবির মেডিকেল জোন শাখার নবীনবরণ অনুষ্ঠানে বিশেষ অতিথির বক্তব্যে তিনি এসব দাবি করেন। রাজধানীর ফার্মগেটে কৃষিবিদ ইনস্টিটিউট মিলনায়তনে শুক্রবার দুপুরে নবীনবরণ আয়োজন করে ইসলামী ছাত্রশিবিরের মেডিকেল জোন শাখা। ঢাকার সব মেডিকেল ক্যাম্পাস মিলিয়ে গঠিত এই শাখা এবারই প্রথমবার প্রকাশ্যে কোনো আনুষ্ঠানিক অনুষ্ঠানের আয়োজন করলো। অনুষ্ঠানে বিশেষ অতিথি হিসেবে বক্তব্যে ডাকসু ভিপি বলেন, জুলাই বিপ্লবে যখন ঢাকা বিশ্ববিদ্যালয়ে ছাত্রলীগের সন্ত্রাসীরা আমাদের ভাইবোনদের রক্তাক্ত করেছিল, তখন সবার আগে পাশে দাঁড়িয়েছিল ছাত্রশিবিরের মেডিকেল জোনের ভাইয়েরা। সেদিন হাসপাতালে যে পরিমাণ রোগী ছিল, সে তুলনায় চিকিৎসক ছিল না। ওই সংকট সামলেছে ছাত্রশিবিরের মেডিকেল টিম। তিনি অভিযোগ করেন, ইসরায়েল যেভাবে ফিলিস্তিনের হাসপাতালে হামলা করে, ঠিক সেই কায়দায় ১৫ জুলাই ঢাকা মেডিকেল কলেজ হাসপাতালে ছাত্রলীগ বারবার হামলা চালিয়েছে। ওই সময় আহতদের চিকিৎসার সামগ্রিক তদারকি করেছেন মেডিকেল জোনের শিবিরকর্মীরা। অনুষ্ঠানে প্রধান অতিথি ছিলেন ইসলামী ছাত্রশিবিরের সেক্রেটারি জেনারেল নুরুল ইসলাম সাদ্দাম। সভাপতিত্ব করেন শাখা সভাপতি ডা. যায়েদ আহমাদ। সঞ্চালনায় ছিলেন শাখার সেক্রেটারি ডা. জুলফিকার আলী। প্রধান আলোচক হিসেবে বক্তব্য দেন ঢাকা মেডিকেল কলেজের নিউরোসার্জারি বিভাগের সহযোগী অধ্যাপক ডা. কানিজ ফাতেমা ইশরাত জাহান রিফাত। তিনি চিকিৎসা শিক্ষার নতুন ইন্টিগ্রেটেড কারিকুলাম সম্পর্কে শিক্ষার্থীদের বাস্তব পরামর্শ দেন। তিনি বলেন, আগের মতো বিচ্ছিন্নভাবে অ্যানাটমি, ফিজিওলজি, বায়োকেমিস্ট্রি নয়- বর্তমান কাঠামো শিক্ষার্থীদের জন্য অনেক সুবিধা তৈরি করছে। বিশেষ আলোচনায় অংশ নেন ছাত্রলীগের হাতে নিপীড়নের শিকার শিবিরের সাবেক কেন্দ্রীয় পরিবেশ ও সমাজসেবা সম্পাদক এবং সাবেক মেডিকেল জোন সভাপতি ডা. মোস্তাফিজুর রহমান। তিনি স্মরণ করিয়ে দেন হল দখল, সিট বণ্টনে বৈষম্য এবং জবরদস্তিমূলক রাজনীতির অভিজ্ঞতা। সভাপতির বক্তব্যে ডা. যায়েদ আহমাদ বলেন, মেডিকেল জোনের নবীনবরণ আয়োজন শিবিরের নতুন ধারার সূচনা করেছে। তিনি বলেন, অতীতের স্বৈরাচারী সময়ে হলে থাকার জন্য শিক্ষার্থীদের জোরপূর্বক রাজনৈতিক কাজে ব্যবহার করা হতো, পাঁচ আগস্টের পর এসব দুঃশাসনের অবসান হয়েছে। অনুষ্ঠানে দেড় হাজারের মতো নতুন শিক্ষার্থী উপস্থিত ছিলেন বলে আয়োজকেরা জানিয়েছেন।",
    "url": "https://www.dhakapost.com/politics/409470",
    "date": "2025-11-14T19:58:57+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 329,
    "scraped_at": "2026-02-05T13:16:56.648188"
  },
  {
    "title": "সুনামগঞ্জ সীমান্তে বিজিবির নিরাপত্তা জোরদার",
    "body": "ইনকিলাব মঞ্চের মুখপাত্র ও ঢাকা-৮ আসনের সম্ভাব্য স্বতন্ত্র প্রার্থী শরিফ ওসমান হাদি গুলিবিদ্ধ হওয়ার ঘটনা সুনামগঞ্জ সীমান্তে সার্বিক নিরাপত্তা জোরদার করেছে বর্ডার গার্ড বাংলাদেশ (বিজিবি)। শনিবার (১৩ ডিসেম্বর) আইনশৃঙ্খলা পরিস্থিতি স্বাভাবিক ও স্থিতিশীল রাখতে সুনামগঞ্জ ব্যাটালিয়নের (২৮ বিজিবি) দায়িত্বপূর্ণ সীমান্তজুড়ে নেওয়া হয়েছে তাৎক্ষণিক ও বিশেষ নিরাপত্তামূলক ব্যবস্থা। বিজিবি সূত্রে জানা যায়, নিয়মিত টহল কার্যক্রমের পাশাপাশি সীমান্ত এলাকার সব বিওপিতে অতিরিক্ত বিশেষ টহল মোতায়েন করা হয়েছে। পরিস্থিতির গুরুত্ব বিবেচনায় প্রতিদিন নির্ধারিত টহলের বাইরে উল্লেখযোগ্য সংখ্যক বিশেষ টহল পরিচালনা করা হচ্ছে। যাতে কোনো ধরনের অনাকাঙ্ক্ষিত বা বিশৃঙ্খল পরিস্থিতি সৃষ্টি না হয়। এ ছাড়া, যেসব এলাকা দিয়ে সম্ভাব্য ক্রসিং ও রিক্রসিংয়ের ঝুঁকি রয়েছে, সেসব গুরুত্বপূর্ণ পয়েন্টে বিশেষ চেকপোস্ট স্থাপন করে তল্লাশি চালানো হচ্ছে। স্থানীয় জনসাধারণের নিরাপদ চলাচল নিশ্চিত করতে এসব কার্যক্রম অব্যাহত রয়েছে বলে জানিয়েছে বিজিবি। এ বিষয়ে সুনামগঞ্জ ব্যাটালিয়নের (২৮ বিজিবি) অধিনায়ক লেফটেন্যান্ট কর্নেল একে এম জাকারিয়া কাদির ঢাকা পোস্টকে বলেন, বর্ডার গার্ড বাংলাদেশ সর্বদা দেশের সার্বভৌমত্ব রক্ষা ও আইনশৃঙ্খলা বজায় রাখতে প্রতিশ্রুতিবদ্ধ। উদ্ভূত পরিস্থিতি মোকাবিলায় আমরা সর্বোচ্চ সতর্কতা ও পেশাদারিত্বের সঙ্গে দায়িত্ব পালন করছি। ভবিষ্যতেও এ ধরনের নিরাপত্তামূলক কার্যক্রম অব্যাহত থাকবে। বিজিবির পক্ষ থেকে সীমান্ত এলাকায় যে কোনো সন্দেহজনক তৎপরতা নজরে এলে তাৎক্ষণিকভাবে সংশ্লিষ্ট কর্তৃপক্ষকে জানাতে স্থানীয় বাসিন্দাদের প্রতি আহ্বান জানানো হয়েছে। তামিম রায়হান/এএমকে",
    "url": "https://www.dhakapost.com/country/416444",
    "date": "2025-12-14T07:29:03+06:00",
    "author": "জেলা প্রতিনিধি",
    "category": "country",
    "language": "bn",
    "token_count": 193,
    "scraped_at": "2026-02-05T13:16:58.229347"
  },
  {
    "title": "হলিউড নির্মাতা রব রেইনার ও তার স্ত্রীর মরদেহ উদ্ধার",
    "body": "যুক্তরাষ্ট্রের লস অ্যাঞ্জেলেসের নিজ বাড়িতে মিলল হলিউডের জনপ্রিয় পরিচালক ও অভিনেতা রব রেইনার (৭৮) ও তার স্ত্রী মিশেল সিঙ্গার রেইনারের (৬৮) মরদেহ। স্কাই নিউজের মার্কিন সহযোগী এনবিসি নিউজের বরাতে জানা গেছে, প্রাথমিক তদন্তে তাদের শরীরে ছুরিকাঘাতের চিহ্ন পাওয়া গেছে। রেইনারের ঘনিষ্ঠজনের এক সূত্র জানিয়েছে, রব রেইনার এবং তার স্ত্রী মিশেল সিঙ্গার রেইনারের শরীরে ছুরিকাঘাতের ক্ষত ছিল। লস অ্যাঞ্জেলেস পুলিশ ডিপার্টমেন্ট এক বিবৃতিতে জানিয়েছে, ডাকাতি ও হত্যা বিভাগের গোয়েন্দাদের এই মামলাটির তদন্তের দায়িত্ব দেওয়া হয়েছে। লস অ্যাঞ্জেলেস পুলিশ-এর ক্যাপ্টেন মাইক ব্ল্যান্ড এটিকে 'হত্যাকাণ্ড' হিসেবে তদন্ত করা হচ্ছে বলে জানিয়েছেন। এদিকে সংবাদমাধ্যমগুলোতে বলা হয়েছে, রেইনারের বাড়িতে বিপুল সংখ্যক পুলিশ মোতায়েন রয়েছে। লস অ্যাঞ্জেলেসের মেয়র ক্যারেন বাস রেইনারের মৃত্যুতে শোক প্রকাশ করে বলেছেন, এটি শহরের জন্য এক অপূরণীয় ক্ষতি। রব রেইনার হলিউডের একজন কিংবদন্তী ব্যক্তিত্ব ছিলেন। তিনি ‘স্লিপলেস ইন সিয়াটেল’ এবং ‘দ্য উলফ অফ ওয়াল স্ট্রিট’-এর মতো জনপ্রিয় সিনেমায় অভিনয় করেছেন। পাশাপাশি, তিনি ‘দিস ইজ স্পাইনাল ট্যাপ’, ‘দ্য প্রিন্সেস ব্রাইড’, ‘হোয়েন হ্যারি মেট স্যালি’ এবং ‘এ ফিউ গুড মেন’-এর মতো কালজয়ী সিনেমাগুলো পরিচালনা করে খ্যাতি অর্জন করেন। রব রেইনার ১৯৮৯ সাল থেকে মিশেল সিঙ্গার রেইনারের সাথে বিবাহ বন্ধনে আবদ্ধ ছিলেন। ‘হোয়েন হ্যারি মেট স্যালি’ সিনেমার পরিচালনার সময় তাদের পরিচয় হয়। এই দম্পতির তিনটি সন্তান রয়েছে।",
    "url": "https://www.dhakapost.com/entertainment/hollywood/416783",
    "date": "2025-12-15T12:07:26+06:00",
    "author": "বিনোদন ডেস্ক",
    "category": "entertainment",
    "language": "bn",
    "token_count": 192,
    "scraped_at": "2026-02-05T13:16:59.951768"
  },
  {
    "title": "এলাকায় সহজ-সরল হান্নান, ছিলেন না কোনো রাজনৈতিক দলের সঙ্গে যুক্ত",
    "body": "রাজধানীর বিজয়নগরে বক্স কালভার্ট এলাকায় প্রকাশ্যে ইনকিলাব মঞ্চের মুখপাত্র ও ঢাকা-৮ আসনের সম্ভাব্য স্বতন্ত্র প্রার্থী শরীফ ওসমান হাদিকে গুলি করার ঘটনায় ব্যবহৃত মোটরসাইকেলের মালিক মো. আব্দুল হান্নান (৪৩)। তার বাড়ি চাঁপাইনবাবগঞ্জের সদর উপজেলায়। তবে ঢাকায় তার গ্রেপ্তারের খবরে হতবাক হয়েছেন এলাকাবাসী। র‍্যাব জানায়, ঘটনার পর বিভিন্ন গণমাধ্যমে প্রকাশিত সংবাদ, সিসিটিভি ফুটেজ এবং অন্যান্য তথ্যের ভিত্তিতে হামলায় ব্যবহৃত মোটরসাইকেলটির রেজিস্ট্রেশন নম্বর (ঢাকা মেট্রো-ল-৫৪-৬৩৭৫) শনাক্ত করা হয়। পরে বিআরটিএর মাধ্যমে যাচাই করে মোটরসাইকেলটির মালিক হিসেবে মো. আব্দুল হান্নানের নাম পাওয়া যায়। র‌্যাপিড অ্যাকশন ব্যাটালিয়নের (র‌্যাব) আইন ও গণমাধ্যম শাখার পরিচালক উইং কমান্ডার এম জেড এম ইন্তেখাব চৌধুরী জানান, রোববার (৪ ডিসেম্বর) সকালে রাজধানীর মোহাম্মদপুর এলাকা থেকে আব্দুল হান্নানকে আটক করে র‍্যাব-২। আটক করার পর আজ সকালেই তাকে পল্টন থানায় হস্তান্তর করা হয়েছে। হান্নানের বাড়িতে গিয়ে জানা যায়, প্রায় ৪০ বছর আগে হান্নানের পিতার সঙ্গে তার মায়ের তালাক হয়। এরপর থেকেই সদর উপজেলার সুন্দরপুর ইউনিয়নের বাগডাঙ্গা এলাকার মধ্যপাড়ায় নানার বাড়িতে ছোট ভাই সোহেলকে নিয়ে বসবাস শুরু করেন তার মা মোসা: ফুরকান। ফুরকান বেগম এলাকায় কাজ করে দুই ছেলেকে বড় করেন। হান্নান ও তার ভাই সোহেল প্রথমে এলাকাতেই রাজমিস্ত্রীর কাজ করতেন। পরে ঢাকায় গিয়ে কন্ডাক্টরের কাজ শুরু করেন এবং পরিবার নিয়ে সেখানেই বসবাস করেন। মাঝে মধ্যে কিংবা দুই ঈদে তিনি বাড়িতে আসতেন। কিছুদিন আগে মায়ের চোখের অপারেশনের জন্য তাকে ঢাকায় নিয়ে যান, এরপর থেকে হান্নানের মা-ও ঢাকায় বসবাস করছেন। হান্নানের মামি শওকত আরা বলেন, হান্নানের মাকে অনেক আগেই তার বাবা তালাক দিয়েছিল। পরে ছোট ছোট ছেলে নিয়ে এসে আমরাই এখানে মানুষ করেছি। গ্রামে কাজ করে তার মা সাংসার চালিয়েছে। ঢাকায় থাকতে থাকতে হান্নান কন্ডাক্টরের কাজ শিখেছে। সে একটি হোন্ডা মোটরসাইকেল নিয়েছিল এবং পরে তা বিক্রি করে দেয়। কিন্তু হোন্ডার নাম কাটানো হয়নি। এ কারণেই ছেলেকে ধরে বন্দি করে রাখা হয়েছে। আমরা সুষ্ঠু তদন্ত চাই। তাজেমুল নামের এক বাসিন্দা বলেন, ছোটবেলায় হান্নানের বাবা-মা আলাদা হয়ে যায়। এরপর তার মা মামাদের কাছে এনে কষ্ট করে হান্নানকে বড় করেছে। বড় হয়ে সে রাজমিস্ত্রীর কাজ করত। রাজমিস্ত্রীর কাজ করতে করতেই কন্ডাক্টরের কাজ শুরু করে। এলাকায় হান্নান খুবই ভালো ছেলে। কোনো কাইজ্জা-ফ্যাসাদের (ঝগড়া) সঙ্গে সে যুক্ত নয় এবং তার মামারাও ভালো মানুষ। পরে আমরা শুনছি, সে নাকি ধরা পড়েছে। সে কোনো রাজনৈতিক দলের সঙ্গে যুক্ত নয় এবং কিছুদিন আগেই তার মাকে নিয়ে ঢাকায় চলে গেছে। সে পরিবার নিয়েই ঢাকায় থাকে। আরেক এলাকাবাসী মোস্তফা বলেন, হান্নান খুবই ভালো ছেলে। তার মা তাকে অনেক কষ্ট করে মানুষ করেছে। প্রায় ২০ বছর ধরে সে চাঁপাইনবাবগঞ্জের লোকজন ঢাকায় নিয়ে গিয়ে কন্ডাক্টরের কাজ করে। এছাড়া এলাকায় তার নানার বংশও বড় নয় এবং কোনো ভিলেজ পলিটিক্স বা রাজনৈতিক দলের সঙ্গে সে বা তার নানার বংশ জড়িত নয়। বাগডাঙ্গা সুন্দরপুর ইসলামিয়া হাফেজিয়া ও নূরানী মাদ্রাসার শিক্ষক গোলাম আরিফ বলেন, আব্দুল হান্নান নিরীহ ছেলে। সে কোনো প্রকার অপরাধের সঙ্গে জড়িত নয়। যতটুকু দেখেছি, সে রাজমিস্ত্রীর কাজ করত। অভিজ্ঞতা হওয়ার পর ঢাকায় কন্ডাক্টরের কাজ করে। আমরা এই ঘটনার সুষ্ঠু তদন্ত চাই। সুন্দরপুর ইউনিয়নের ০৯ নম্বর ওয়ার্ডের ইউপি সদস্য মো. নুরুল ইসলাম বলেন, হান্নান ঢাকায় কন্ডাক্টরের কাজ করে। আজ থেকে ১০-১৫ বছর আগেই সে ঢাকায় থাকতে শুরু করে। ছেলেটার কোনো দোষ আমরা দেখতে পাই না। বছরে দুই-তিনবার গ্রামে আসে। সে ও তার পরিবার কোনো দল-পার্টির সঙ্গে জড়িত নয়। তিনি আরও বলেন, এখন যে ঘটনাটি শুনছি, তা শুনে আমরা রীতিমতো হতবাক। সে সহজ-সরল ছেলে। তার কোনো মোটরসাইকেলের ব্যবসাও ছিল না। আমরা এর সুষ্ঠু তদন্ত চাই। চাঁপাইনবাবগঞ্জ জেলা পুলিশের অতিরিক্ত পুলিশ সুপার (ক্রাইম অ্যান্ড অপস্) মো. একরামুল হক বলেন, আমরা বিষয়টি শুনেছি। তার বিষয়ে বিস্তারিত খোঁজখবর নেওয়া হচ্ছে। পরে বিস্তারিত জানানো হবে।",
    "url": "https://www.dhakapost.com/country/416569",
    "date": "2025-12-14T15:33:44+06:00",
    "author": "জেলা প্রতিনিধি",
    "category": "country",
    "language": "bn",
    "token_count": 551,
    "scraped_at": "2026-02-05T13:17:04.225462"
  },
  {
    "title": "চট্টগ্রাম-৫ আসনে বিএনপির প্রার্থী পরিবর্তনের দাবিতে মশালমিছিল",
    "body": "চট্টগ্রাম-৫ (হাটহাজারী) সংসদীয় আসনে বিএনপির মনোনীত প্রার্থী মীর হেলালকে পরিবর্তন করে দলের দুঃসময়ের ত্যাগী নেতা এস এম ফজলুল হককে মনোনয়ন দেওয়ার দাবিতে মশালমিছিল হয়েছে। মঙ্গলবার (২৫ নভেম্বর) সন্ধ্যায় উপজেলার সরকারহাট বাজারে এ মশালমিছিল অনুষ্ঠিত হয়। এতে প্রার্থী হতে ইচ্ছুক বিএনপির চেয়ারপার্সনের উপদেষ্টা এস এম ফজলুল হকের অনুসারী ও বিএনপির তৃণমূলের সর্বস্তরের নেতাকর্মীরা অংশ নেন। এর আগে ১৪ নভেম্বরও নেতা-কর্মীরা একই দাবিতে উপজেলার চৌধুরীহাট ও সরকারহাটে সড়ক অবরোধ করেছিলেন। চট্টগ্রাম-৫ (হাটহাজারী) আসনে চট্টগ্রাম বিভাগীয় বিএনপির সহসাংগঠনিক সম্পাদক মীর মোহাম্মদ হেলালকে প্রার্থী ঘোষণা করে দল। মশালমিছিলের আগে সরকারহাট বাজার চত্বরে এক সমাবেশ অনুষ্ঠিত হয়। এতে সভাপতিত্ব করেন হাটহাজারী উপজেলা বিএনপির সাবেক সহসভাপতি নুরুন্নবী তালুকদার। এতে বক্তব্য দেন চট্টগ্রাম উত্তর জেলা বিএনপি নেতা মির্জা মুহাম্মদ শহীদুল্লাহ, জাকের হোসেন চেয়ারম্যান, এম ইলিয়াস আলী প্রমুখ। বক্তারা বলেন, আওয়ামী ফ্যাসিস্ট সরকারের বিরুদ্ধে আন্দোলন করতে গিয়ে এস এম ফজলুল হক অনেক ত্যাগ স্বীকার করেছেন। ষড়যন্ত্রমূলক মামলার শিকার হয়েছেন। তবু কোনো আপস করেননি।",
    "url": "https://www.dhakapost.com/politics/412334",
    "date": "2025-11-26T09:14:39+06:00",
    "author": "ঢাকা পোস্ট ডেস্ক",
    "category": "politics",
    "language": "bn",
    "token_count": 145,
    "scraped_at": "2026-02-05T13:17:07.366956"
  },
  {
    "title": "দলের নিবন্ধন ও প্রতীক নিয়ে বিভ্রান্তির সুযোগ নেই : জাপা",
    "body": "জাতীয় পার্টির প্রেসিডিয়াম সদস্য অ্যাডভোকেট রেজাউল ইসলাম ভুঁইয়া বলেছেন, দলের নিবন্ধন ও প্রতীক নিয়ে কোনো বিভ্রান্তির সুযোগ নেই। সম্প্রতি জাতীয় পার্টির নামে বহিষ্কৃত কিছু ব্যক্তি একটি কাউন্সিল করে নির্বাচন কমিশনে (ইসি) দলের নিবন্ধন ও প্রতীকের দাবি জানালেও সেটি আইনগতভাবে গ্রহণযোগ্য নয় বলে তিনি দাবি করেন। শনিবার (২৮ সেপ্টেম্বর) নির্বাচন কমিশনার আনোয়ারুল ইসলামের সঙ্গে সাক্ষাৎ শেষে তিনি এসব কথা বলেন। রেজাউল ইসলাম ভুঁইয়া বলেন, ওই কাউন্সিল কোনোভাবেই বৈধ নয়। এটা চেয়ারম্যান কর্তৃক অনুমোদিত না, প্রেসিডিয়াম থেকেও অনুমোদিত হয়নি। তাই আমরা আনুষ্ঠানিকভাবে নির্বাচন কমিশনের কাছে লিখিতভাবে জানিয়েছি। ইসি আমাদের দরখাস্ত গ্রহণ করেছে এবং জানিয়েছে আগামী সপ্তাহে এ বিষয়ে আলোচনা করবে। তিনি আরও বলেন, আমরা বিশ্বাস করি নিবন্ধন ও প্রতীক আগের মতোই গোলাম মোহাম্মদ (জিএম) কাদেরের নেতৃত্বাধীন জাতীয় পার্টির কাছেই বহাল থাকবে। গত সংসদ নির্বাচন, উপজেলা নির্বাচন ও সিটি করপোরেশন নির্বাচনে জিএম কাদেরের নেতৃত্বে লাঙ্গল প্রতীকে প্রার্থীরা অংশ নিয়েছেন এবং নির্বাচিতও হয়েছেন। কাজেই আইনগতভাবেই বিষয়টি স্পষ্ট। জাতীয় পার্টির এই নেতা অভিযোগ করেন, যারা নিবন্ধন ও প্রতীকের দাবি করছেন, তাদের কার্যক্রম কোনোভাবেই গ্রহণযোগ্য নয়। তিনি বলেন, আমরা লিখিতভাবে নির্বাচন কমিশনকে জানিয়েছি। আশা করছি দু–এক দিনের মধ্যেই ইসি আনুষ্ঠানিকভাবে আমাদের অবস্থান নিশ্চিত করবে।",
    "url": "https://www.dhakapost.com/politics/398155",
    "date": "2025-09-28T16:24:43+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 178,
    "scraped_at": "2026-02-05T13:17:15.650457"
  },
  {
    "title": "দ্যা মাস্ক খ্যাত অভিনেতা আর নেই",
    "body": "হলিউডের জনপ্রিয় সিনেমা ‘দ্য মাস্ক’-এ অভিনয়ের জন্য পরিচিত অভিনেতা পিটার গ্রিন মারা গেছেন। গত শুক্রবার (১২ ডিসেম্বর) নিউ ইয়র্ক সিটির নিজ ফ্ল্যাট থেকে তার মরদেহ উদ্ধার করা হয়। মৃত্যুকালে তার বয়স হয়েছিল ৬০ বছর। পিটার গ্রিনের ম্যানেজার ও দীর্ঘদিনের বন্ধু গ্রেগ এডওয়ার্ডস বিষয়টি নিশ্চিত করেছেন। জানা গেছে, নিউ ইয়র্কের লোয়ার ইস্ট সাইডে অবস্থিত অভিনেতার অ্যাপার্টমেন্ট থেকে টানা ২৪ ঘণ্টারও বেশি সময় ধরে উচ্চশব্দে গান বাজার আওয়াজ আসছিল। এরপর পুলিশের একটি দল সেখানে গিয়ে অভিনেতার মরদেহ উদ্ধার করে। তবে তার মৃত্যুর সঠিক কারণ এখনো জানা যায়নি। দ্যা মাস্ক সিনেমায় মূলত ডোরিয়ান টাইরেলের খলচরিত্রে ছিলেন পিটার। পর্দায় তার তীক্ষ্ণ চাহনি, গম্ভীর কণ্ঠস্বর এবং ভয়ংকর খল চরিত্রের অভিনয় দর্শকদের মনে গভীর ছাপ ফেলেছিল। এছাড়াও ‘পাল্প ফিকশন’-এর জেড চরিত্রের জন্য তিনি কাল্ট ক্লাসিক ভক্তদের কাছে স্মরণীয় হয়ে আছেন। তবে পর্দায় ভয়ংকর সব চরিত্রে দেখা গেলেও ব্যক্তিজীবনে পিটার ছিলেন সম্পূর্ণ ভিন্ন স্বভাবের মানুষ। তার ম্যানেজার গ্রেগ এডওয়ার্ডস বলেন, “পিটারের চেয়ে ভালো ‘ভিলেন’ আর কেউ হতে পারত না। কিন্তু পর্দার বাইরে তার একটি কোমল দিক ছিল, যা খুব কম মানুষই দেখার সুযোগ পেয়েছেন। তিনি অত্যন্ত বড় মনের এবং দয়ালু একজন মানুষ ছিলেন।” প্রিয় অভিনেতার মৃত্যুতে হলিউড সতীর্থ ও তার ভক্তরা সামাজিকমাধ্যমে শোক প্রকাশ করছেন।",
    "url": "https://www.dhakapost.com/entertainment/hollywood/416503",
    "date": "2025-12-14T12:08:16+06:00",
    "author": "বিনোদন ডেস্ক",
    "category": "entertainment",
    "language": "bn",
    "token_count": 188,
    "scraped_at": "2026-02-05T13:17:17.364411"
  },
  {
    "title": "নির্বাচন আয়োজনে ইসিকে সহায়তা করবে জাতিসংঘ : গোয়েন লুইস",
    "body": "আগামী জাতীয় সংসদ নির্বাচন আয়োজনে নির্বাচন কমিশনকে (ইসি) সহায়তা করবে জাতিসংঘ। সংস্থাটির ঢাকাস্থ আবাসিক সমন্বয়কারী গোয়েন লুইস এ কথা বলেছেন। রোববার (৫ অক্টোবর) রাজধানীর গুলশানে বিএনপি চেয়ারপারসনের রাজনৈতিক কার্যালয়ে সাংবাদিকদের তিনি এ কথা বলেন। এর আগে বিএনপি মহাসচিব মির্জা ফখরুল ইসলাম আলমগীরের নেতৃত্বে বিএনপির প্রতিনিধি দলের সঙ্গে বৈঠকে নির্বাচন, গণতন্ত্র ও দেশের বিভিন্ন বিষয় নিয়ে আলোচনা করেন গোয়েন লুইস। গোয়েন লুইস সাংবাদিকদের বলেন, আগামী নির্বাচন খুবই গুরুত্বপূর্ণ। এতে জাতিসংঘের পক্ষ থেকে কারিগরি সহায়তা দেওয়া হবে। লুইস আশা করেন আগামী সংসদ নির্বাচনে বাংলাদেশের সব দল যুক্ত (অংশগ্রহণ করবেন) হবে। এ সময় রোহিঙ্গা সমস্যার সমাধান খুবই চ্যালেঞ্জিং বলে উল্লেখ করেন লুইস। বিএনপির পক্ষ থেকে জানানো হয়, জাতিসংঘের আবাসিক সমন্বয়কারী হিসেবে গোয়েন লুইসের মেয়াদ শেষ হচ্ছে। এরপর তিনি অন্য দেশে চলে যাবেন। তার বিদায় উপলক্ষ্যে এ বৈঠক অনুষ্ঠিত হয়েছে। আগামী ফেব্রুয়ারিতে নির্বাচন নিয়ে যে আলোচনা রয়েছে সেটাকে কীভাবে সফল করা যায় তা নিয়ে বৈঠকে আলোচনা হয়েছে উল্লেখ করে বিএনপির স্থায়ী কমিটির সদস্য আমীর খসরু মাহমুদ চৌধুরী বলেন, বাংলাদেশের বর্তমান প্রেক্ষাপট, নির্বাচন এবং গণতান্ত্রিক ভবিষ্যৎ নিয়ে আমরা দীর্ঘ আলোচনা করেছি। আলোচনার মূল বিষয়বস্তু ছিল বাংলাদেশে ডেমোক্রেটিক অর্ডার ফিরিয়ে আনতে ইউএন-এর যে একটা কমিটমেন্ট এবং ডেমোক্রেটিক অর্ডার ফিরিয়ে আনতে গেলে যে গণতান্ত্রিক কর্মকাণ্ড চর্চা, একে অপরের সঙ্গে কী ধরনের সম্পর্ক থাকা উচিত তা নিয়ে আলোচনা হয়েছে। তিনি বলেন, রোহিঙ্গা প্রত্যাবাসন এবং রোহিঙ্গারা ওখানে যে মানবেতর জীবন যাপন করছে এগুলো নিয়ে আলোচনা হয়েছে। রোহিঙ্গাদের সহায়তার ব্যাপারে বাংলাদেশ সরকার এবং বিদেশিদের সঙ্গে একযোগে আগামী দিনে কীভাবে কাজ করা হবে, যতদিন প্রত্যাবর্তন করা না যায়, ততদিন তাদের বিষয়ে জাতিসংঘের সমর্থন ব্যক্ত করেছেন লুইস। বিএনপির এই নেতা বলেন, বিগত দিনে স্বৈরাচারবিরোধী যে আন্দোলন-সংগ্রাম হয়েছে জাতিসংঘের পক্ষ থেকে, গণতন্ত্রের পক্ষে, মানবাধিকারের পক্ষে ওনার (গোয়েন লুইস) যে অবদান সেটার আমরা স্বীকৃতি দিতে চাই। অত্যন্ত কঠিন সময়ে জাতিসংঘের পক্ষ থেকে তার যে ভূমিকা ছিল এজন্য তার প্রতি ধন্যবাদ জানিয়েছি। তিনি জাতিসংঘের চার্টার অনুযায়ী প্রত্যেকটি দেশের মানুষের গণতান্ত্রিক অধিকার, রাজনৈতিক অধিকার, সাংবিধানিক অধিকার, মানবাধিকার নিশ্চিত করার লক্ষ্যে সাহসী ভূমিকা পালন করেছেন। এ সময় আরও উপস্থিত ছিলেন, বিএনপির ভারপ্রাপ্ত চেয়ারম্যান তারেক রহমানের আন্তর্জাতিক বিষয়ক উপদেষ্টা হুমায়ুন কবির এবং সাংগঠনিক সম্পাদক ও চেয়ারপার্সনের পররাষ্ট্রনীতি বিষয়ক বিশেষ সহযোগী উপদেষ্টা কমিটির সদস্য শামা ওবায়েদ।",
    "url": "https://www.dhakapost.com/politics/399672",
    "date": "2025-10-05T15:41:19+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 337,
    "scraped_at": "2026-02-05T13:17:18.980509"
  },
  {
    "title": "গণমিছিল-স্বারকলিপি পেশ কর্মসূচি সফল করার আহ্বান জামায়াতের",
    "body": "৫ দফা গণদাবি আদায়ের লক্ষ্যে আগামী ১০ অক্টোবরের গণমিছিল এবং ১২ অক্টোবর সব জেলা প্রশাসকের নিকট স্মারকলিপি পেশ করবে জামায়াতে ইসলামী। এ দুই কর্মসূচি সফল করার আহ্বান জানিয়েছেন দলটির সেক্রেটারি জেনারেল সাবেক এমপি অধ্যাপক মিয়া গোলাম পরওয়ার। এক বিবৃতিতে অধ্যাপক মিয়া গোলাম পরওয়ার বলেন, আমরা বরাবরই অবাধ, সুষ্ঠু, নিরপেক্ষ ও ভয়ভীতিমুক্ত পরিবেশে একটি গ্রহণযোগ্য জাতীয় নির্বাচন অনুষ্ঠানের দাবি জানিয়ে আসছি। কিন্তু সরকার যদি জামায়াতে ইসলামী ঘোষিত ৫-দফা গণদাবি উপেক্ষা করে এবং তা বাস্তবায়নের প্রয়োজনীয় পদক্ষেপ গ্রহণ না করে- তাহলে জনগণ তাদের ন্যায্য অধিকার আদায়ের আন্দোলন আরও জোরদার করতে বাধ্য হবে। তিনি বলেন, দ্বিতীয় দফায় পূর্ব ঘোষিত কর্মসূচির অংশ হিসেবে আগামী ১০ অক্টোবর রাজধানী ঢাকা মহানগরীসহ দেশের সব বিভাগীয় শহরে গণমিছিল এবং ১২ অক্টোবর সকল জেলা প্রশাসকের নিকট স্মারকলিপি পেশ করা হবে, ইনশাআল্লাহ। দুই কর্মসূচি ব্যাপকভাবে সফল করে জুলাই জাতীয় সনদের আলোকে জাতীয় নির্বাচন অনুষ্ঠানসহ ৫-দফা গণদাবি বাস্তবায়নে সরকারকে বাধ্য করার জন্য সংগঠনের সর্বস্তরের জনশক্তি ও দেশবাসীর প্রতি আমি উদাত্ত আহ্বান জানাচ্ছি।",
    "url": "https://www.dhakapost.com/politics/400665",
    "date": "2025-10-09T12:56:21+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 151,
    "scraped_at": "2026-02-05T13:17:20.570776"
  },
  {
    "title": "সংবিধানে গণভোটের বিধান নেই : জয়নুল আবেদীন",
    "body": "সংবিধানে গণভোটের বিধান নেই বলে মন্তব্য করেছেন জাতীয়তাবাদী আইনজীবী ফোরামের সভাপতি জয়নুল আবেদীন। তিনি বলেছেন, সুপ্রিম কোর্ট এখনও সংবিধান অনুযায়ী চলে। কাজেই এর বাইরে আমাদের কারো যাওয়ার কোনো এখতিয়ার নেই। এছাড়া সংবিধানে গণভোটের কোনো বিধান নেই। এটা করতে হলে সংসদে আসতে হবে। জনগণের নির্বাচিত সরকার আসতে হবে। কিন্তু যদি পার্লামেন্ট বা নির্বাচনই না হয় তাহলে কে এই সংবিধান সংশোধন করবে। এই ক্ষমতা তো কাউকে দেয়নি জনগণ। রোববার (৯ নভেম্বর) সন্ধ্যায় সুপ্রিম কোর্ট বার অডিটোরিয়ামে আয়োজিত 'জুলাই সনদ বাস্তবায়ন পথরেখা' শীর্ষক আলোচনা সভায় তিনি এ কথা বলেন। জাতীয় নাগরিক পার্টি (এনসিপি) সমর্থিত ন্যাশনাল ল' ইয়ার্স অ্যালায়েন্সের (এনএলএ) নবযাত্রা উপলক্ষ্যে এ আয়োজন করা হয়। জয়নুল আবেদীন বলেন, সংবিধানের কোনো দোষ নেই। কিন্তু যারা সংবিধানকে পরিচালনা করে বা করেছেন কিংবা যারা ক্ষমতাকে আঁকড়ে রাখতে চেয়েছেন তারাই মূলত ধ্বংসের হোতা। সেজন্য আমরা মনে করি এই সংবিধানকে বাদ দিয়ে অন্য কিছু করা করতে যাওয়ার অর্থই হচ্ছে আগামী নির্বাচনকে বিলম্বিত করা। তাই গণভোট বা পিআর পদ্ধতি যা কিছুই করেন না কেন সংবিধানের বাইরে আমাদের যাওয়ার কোনো এখতিয়ার নেই। ৯ মাস যুদ্ধ করে সংবিধান পেয়েছি উল্লেখ করে তিনি বলেন, বাংলাদেশের যে সংবিধান যেটা আমরা ৯ মাস যুদ্ধ করে পেয়েছি, সেটার মাধ্যমে দেশ চলবে। একসময় কিন্তু এই দেশে সরকার ছিল এটা কেউ বুঝতো না। ৩ নভেম্বর থেকে ৭ নভেম্বর। এই যে ৭ নভেম্বর চলে গেল। কিন্তু দেশ কিন্তু চলেছে। যখন ফ্যাসিস্ট সরকার বিদায় হয়ে গেল তখন ড. মুহাম্মদ ইউনূস সাহেব বিদেশে ছিলেন। সরকারে কে আসবেন, কি হবে, না হবে অনেকেই চিন্তার মধ্যে ছিলেন। শেষমেষ স্বাধীনতার পর রচিত সংবিধান মোতাবেকই শপথ নিয়ে একটা সরকার গঠন করা হয়েছে। আলী রিয়াজকে ইঙ্গিত করে এই আইনজীবী বলেন, ভেবেছিলাম এ সরকার নিজের দায়িত্ব যথাযথভাবে পালন করবে। ভোটের অধিকার, মানবাধিকার, স্বাধীনতার সুফল দেওয়া হবে। অথচ এখন নতুন করে আলোচনায় আসছে জুলাই সনদ। আর জুলাই সনদের যাকে দায়িত্ব দেওয়া হলো তিনি আবার আমেরিকান নাগরিক। তিনি ওইটা উপলব্ধি করেননি। দুদিন আগে বাংলাদেশ জাতীয়তাবাদী দলের মহাসচিব বলেছেন যে সনদে আমরা সই করলাম এই সনদ তো সেই সনদ নয়। এখন এটার সাক্ষীটা কে দেবে? তিনি তো চলে গেছেন দেশ ছেড়ে। টাকা-পয়সা যা নেওয়ার নিয়ে চলে গিয়েছেন। গোটা জাতিকে এ সরকারপ্রধান বিভ্রান্তির মধ্যে ফেলেছেন জানিয়ে তিনি আরও বলেন, এখন এনসিপি একটি রাজনৈতিক দল। তারা বলছে জুলাই সনদ বাস্তবায়ন করতে হবে। আর বিভিন্ন রাজনৈতিক দল বিশেষ করে বাংলাদেশ জাতীয়তাবাদী দলের বক্তব্য হলো জুলাই সনদ নিয়ে বিতর্ক আছে। আমরা কিছু ডিসেন্ট দিয়ে ঐক্যমতে পৌঁছেছিলাম। এনসিপি তো স্বাক্ষর করেনি। কাজেই তাদের দোষ দেওয়া যায় না। কিন্তু এখন দেখি ভিন্ন রকম। এর অর্থ হচ্ছে সরকারপ্রধান নিজেই গোটা জাতিকে একটা বিভ্রান্তির মধ্যে ফেলে দিয়েছেন। একদিকে তার প্রেস সচিব বলছেন ১২ তারিখেই সাধারণ নির্বাচন হবে। আরেকদিকে কয়েকটি রাজনৈতিক দল বলছে গণভোট আগে করতে হবে। এর দায়-দায়িত্ব সরকারকেই বহন করতে হবে। কারণ আমরা তাদের ওপর দায়িত্ব অর্পণ করেছিলাম। ন্যাশনাল ল' ইয়ার্স অ্যালায়েন্সের সদস্য সচিব অ্যাডভোকেট মুহা. এরশাদুল বারী খন্দকার ও যুগ্ম সদস্য সচিব অ্যাডভোকেট হুমায়রা নূরের সঞ্চালনায় সভায় শুভেচ্ছা বক্তব্য রাখেন এনসিপির আইন সম্পাদক অ্যাডভোকেট জহিরুল ইসলাম মুসা ও এনএলএ-এর মুখ্য সংগঠক অ্যাডভোকেট সাকিল আহমেদ। মূল প্রবন্ধ উপস্থাপন করেন ন্যাশনাল ল' ইয়ার্স অ্যালায়েন্সের যুগ্ম সদস্য সচিব অ্যাডভোকেট নাজমুস সাকিব। এতে সভাপতিত্ব করছেন ন্যাশনাল ল' ইয়ার্স অ্যালায়েন্সের আহ্বায়ক এস. এম. আজমল হোসেন।",
    "url": "https://www.dhakapost.com/politics/408148",
    "date": "2025-11-09T19:16:09+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 495,
    "scraped_at": "2026-02-05T13:17:24.836424"
  },
  {
    "title": "সংবিধান সংস্কার জনগণের মতামতের ভিত্তিতে পরিচালিত হওয়া উচিত",
    "body": "গণফোরামের ইমেরিটাস সভাপতি এবং বাংলাদেশের সংবিধান প্রণেতা ড. কামাল হোসেন বলেছেন, সংবিধান হচ্ছে রাষ্ট্র পরিচালনার দলিল। বিগত ৫৩ বছর ধরে এই সংবিধানে নানা পরিবর্তন হয়েছে। সংবিধান সংস্কার একটি সংবেদনশীল বিষয়, এই প্রক্রিয়াটি অবশ্যই জনগণের মতামতের ভিত্তিতে পরিচালিত হওয়া উচিত। বৃহস্পতিবার (৬ নভেম্বর) জাতীয় প্রেস ক্লাবে গণফোরামের উদ্যোগে বাংলাদেশের সংবিধান ও সংস্কার প্রস্তাব শীর্ষক আলোচনা সভায় তিনি এ কথা বলেন। ড. কামাল হোসেনের পক্ষ থেকে লিখিত বক্তব্য পাঠ করেন গণফোরামের সাধারণ সম্পাদক ডা. মো. মিজানুর রহমান। লিখিত বক্তব্যে বলা হয়, বর্তমান প্রেক্ষাপটে সংবিধান পর্যালোচনা অত্যন্ত গুরুত্বপূর্ণ। তবে যেকোনো সংস্কারের সময় আমাদের মনে রাখতে হবে, সংবিধান আমাদের স্বাধীন বাংলাদেশের ভিত্তি, বাংলাদেশের সব মানুষের ত্যাগ ও একতাবদ্ধ আকাঙ্ক্ষার ফসল। ‘কোনো ব্যক্তিই এককভাবে সংবিধান পরিবর্তন করার অধিকার রাখেন না। সংস্কারের প্রস্তাবগুলোতে অবশ্যই জনগণের ইচ্ছার প্রতিফলন হতে হবে এবং সমাজের বর্তমান চাহিদার সঙ্গে আমাদের মৌলিক মূল্যবোধের সামঞ্জস্যপূর্ণ হতে হবে’। আরো বলা হয়, আমাদের মনে রাখতে হবে যে, সরকারের স্বৈরতান্ত্রিক আচরণ এবং গণতন্ত্রহীনতার জন্য শুধুমাত্র সংবিধানকে দায়ী করার প্রবণতা থেকে বের হতে হবে। বরং সরকার ও রাজনৈতিক দলের মধ্যে গণতন্ত্র অনুশীলন সর্বাগ্রে গুরুত্ব দিতে হবে। বিগত সময়ে দেশের যেসব সাংবিধানিক প্রতিষ্ঠানগুলো দলীয়করণের ফলে জনআকাঙ্ক্ষা পূরণে ব্যর্থ হয়েছে সেগুলো সংস্কার জরুরি। রাজনৈতিক দলগুলোর মধ্যে এবিষয়ে জাতীয় ঐক্য গড়ে তুলতে না পারলে গণতন্ত্র কখনোই প্রাতিষ্ঠানিক রূপ লাভ করবে না।",
    "url": "https://www.dhakapost.com/politics/407505",
    "date": "2025-11-06T19:23:55+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 201,
    "scraped_at": "2026-02-05T13:17:26.406984"
  },
  {
    "title": "সিলেট সীমান্তে বিজিবির বাড়তি নজরদারি",
    "body": "ইনকিলাব মঞ্চের মুখপাত্র ও ঢাকা-৮ আসনের সম্ভাব্য স্বতন্ত্র প্রার্থী শরিফ ওসমান হাদির ওপর হামলা ও গুলিবিদ্ধ হওয়ার ঘটনার সঙ্গে জড়িতরা যাতে দেশ ছেড়ে পালাতে না পারে, সে লক্ষ্যে সিলেটের সীমান্তবর্তী এলাকায় নজরদারি জোরদার করেছে বর্ডার গার্ড বাংলাদেশ (বিজিবি)। শনিবার (১৩ ডিসেম্বর) সকাল থেকে সিলেট ৪৮, জকিগঞ্জ ১৯ এবং বিয়ানীবাজার ব্যাটালিয়নের (৫২ বিজিবি) অধীনস্থ সীমান্তবর্তী বিওপি এলাকায় নিয়মিত টহলের পাশাপাশি একাধিক বিশেষ টহল কার্যক্রম শুরু করা হয়েছে। বিজিবি ১৯ ও ৫২ ব্যাটালিয়ন সূত্রে জানা যায়, শরিফ ওসমান হাদি গুলিবিদ্ধ হওয়ার ঘটনার পর দেশের অভ্যন্তরে যে কোনো অনাকাঙ্ক্ষিত পরিস্থিতি মোকাবিলা এবং আইনশৃঙ্খলা পরিস্থিতি স্থিতিশীল রাখতে সীমান্ত এলাকায় বিজিবিকে সর্বোচ্চ সতর্ক অবস্থানে রাখা হয়েছে। সীমান্তের প্রতিটি গুরুত্বপূর্ণ পয়েন্টে তল্লাশি কার্যক্রম জোরদার করা হয়েছে। এ বিষয়ে বিয়ানীবাজার ব্যাটালিয়নের (৫২ বিজিবি) অধিনায়ক লেফটেন্যান্ট কর্নেল মোহাম্মদ আরিফুল হক চৌধুরী বলেন, সীমান্তবর্তী বিওপিগুলোতে চলমান নিয়মিত ১৫টি টহলের পাশাপাশি নিরাপত্তা জোরদারে আরও ১৫টি বিশেষ টহল পরিচালনা করা হচ্ছে। তিনি বলেন, সীমান্ত এলাকায় বাড়তি নিরাপত্তা নিশ্চিতে একাধিক বিশেষ চেকপোস্ট বসানো হয়েছে এবং সর্বাত্মক তল্লাশি অভিযান চলমান রয়েছে। একইসঙ্গে গোয়েন্দা নজরদারি বৃদ্ধি করা হয়েছে। সীমান্ত এলাকার গণ্যমান্য ব্যক্তি ও স্থানীয় বাসিন্দাদের সহযোগিতা চেয়ে সন্দেহভাজনদের ছবি প্রদর্শনের মাধ্যমে প্রয়োজনীয় তথ্য দিতে অনুরোধ জানানো হচ্ছে, যাতে দ্রুত অপরাধীদের শনাক্ত ও আটক করে যেকোনো অনাকাঙ্ক্ষিত পরিস্থিতি নিয়ন্ত্রণে আনা যায়। মাসুদ আহমদ রনি/এএমকে",
    "url": "https://www.dhakapost.com/country/416453",
    "date": "2025-12-14T08:02:59+06:00",
    "author": "নিজস্ব প্রতিবেদক",
    "category": "country",
    "language": "bn",
    "token_count": 199,
    "scraped_at": "2026-02-05T13:17:27.983461"
  },
  {
    "title": "বিশ্বখ্যাত ব্র্যান্ডের আইওয়্যার হাউস ‘নাজার’",
    "body": "দেশের আইওয়্যার বাজারে আন্তর্জাতিক মানের পণ্য ও সেবার নতুন সংযোজন হিসেবে যাত্রা শুরু করেছে ‘নাজার’। বিশ্বখ্যাত ব্র্যান্ডের চশমা এক ছাদের নিচে সরবরাহের লক্ষ্য নিয়ে প্রতিষ্ঠানটি গ্রাহকদের জন্য নিয়ে এসেছে আধুনিক ডিজাইন, উন্নত প্রযুক্তি এবং বিশ্বমানের আইওয়্যার অভিজ্ঞতা। বিশ্বের অন্যতম শীর্ষ আইওয়্যার গ্রুপ এজিলর লাক্সোটিকা–র অংশীদারিত্বে নাজারের কার্যক্রম শুরু হওয়ায় প্রতিষ্ঠানটির পণ্যের মান ও প্রযুক্তিগত সক্ষমতা আন্তর্জাতিকভাবে স্বীকৃত। এখানে পাওয়া যাচ্ছে এজিলরের উন্নত প্রযুক্তির অপটিক্যাল লেন্স। যা চোখের সুরক্ষা ও আরামের দিক থেকে অত্যাধুনিক, পাশাপাশি লাক্সোটিকার প্রিমিয়াম ফ্রেম। যা ফ্যাশন ও স্থায়িত্বের সমন্বয়ে বিশ্বজুড়ে জনপ্রিয়। নাজারে নারী, পুরুষ ও শিশু— সব বয়সী গ্রাহকের জন্য রয়েছে বৈচিত্র্যময় ডিজাইনের চশমা। এর মধ্যে রয়েছে দৈনন্দিন ব্যবহারের পাওয়ার চশমা, স্টাইলিশ রোদচশমা (সানগ্লাস), লাক্সারি ফ্যাশন ফ্রেম এবং প্রয়োজনীয় আইওয়্যার আনুষঙ্গিক পণ্য। আধুনিক যন্ত্রপাতির মাধ্যমে চোখের পাওয়ার পরীক্ষার সুবিধা থাকায় গ্রাহকরা একই জায়গায় প্রয়োজনীয় সব সেবা পাচ্ছেন। এক ছাদের নিচে নাজারে পাওয়া যাচ্ছে ১৩টি আন্তর্জাতিক আইওয়্যার ব্র্যান্ডের চশমা। এসব ব্র্যান্ডের মধ্যে রয়েছে— Oakley, Oliver Peoples, Ray-Ban, Vogue, Giorgio Armani, Burberry, Coach, Dolce & Gabbana, Emporio Armani, Michael Kors, Prada, Tiffany & Co. এবং Versace। ভবিষ্যতে গ্রাহকদের চাহিদা ও ফ্যাশন ট্রেন্ডের সঙ্গে তাল মিলিয়ে আরও আন্তর্জাতিক ব্র্যান্ড যুক্ত করার পরিকল্পনাও রয়েছে প্রতিষ্ঠানটির। নাজারের লক্ষ্য শুধু ফ্যাশন-সচেতন গ্রাহকদের আকৃষ্ট করা নয়; বরং চোখের যত্ন সম্পর্কে সচেতনতা তৈরি করা এবং মানসম্মত আইওয়্যার ব্যবহারে মানুষকে উদ্বুদ্ধ করাও প্রতিষ্ঠানটির অন্যতম উদ্দেশ্য। সঠিক লেন্স ও মানসম্মত ফ্রেম ব্যবহারের মাধ্যমে চোখের দীর্ঘমেয়াদি সুরক্ষা নিশ্চিত করাকে নাজার গুরুত্বের সঙ্গে দেখছে। গত ১৩ নভেম্বর আনুষ্ঠানিকভাবে নাজার ব্র্যান্ডের উদ্বোধন করা হয়। প্রাথমিক পর্যায়ে রাজধানীর উত্তরা ও গুলশানে দুটি আউটলেট চালু করা হয়েছে। পর্যায়ক্রমে ঢাকা শহরের অন্যান্য গুরুত্বপূর্ণ এলাকা এবং দেশের বিভিন্ন বিভাগীয় শহরে আউটলেট সম্প্রসারণের পরিকল্পনা রয়েছে বলে জানিয়েছে প্রতিষ্ঠানটি।",
    "url": "https://www.dhakapost.com/lifestyle/416577",
    "date": "2025-12-14T16:00:14+06:00",
    "author": "তথ্যপ্রযুক্তি ডেস্ক",
    "category": "lifestyle",
    "language": "bn",
    "token_count": 263,
    "scraped_at": "2026-02-05T13:17:31.851231"
  },
  {
    "title": "পিআর একটি সুপরিকল্পিত মাস্টারপ্ল্যান : রিজভী",
    "body": "পিআর একটি সুপরিকল্পিত মাস্টারপ্ল্যান বলে মন্তব্য করেছেন বিএনপির সিনিয়র যুগ্ম-মহাসচিব অ্যাডভোকেট রুহুল কবির রিজভী। তার দাবি, এই পদ্ধতিতে নির্বাচন হলে মানুষ বিভ্রান্তিতে ভুগবে। সোমবার (১৫ সেপ্টেম্বর) রাজধানীর বারিধারায় জামিয়া মাদানিয়া মাদ্রাসায় ক্যান্সার আক্রান্ত হেফাজতে ইসলামের নেতা মাওলানা এনামুল হাসান ফারুকীর সঙ্গে সাক্ষাৎ ও আর্থিক সহায়তা প্রদান শেষে তিনি এসব কথা বলেন। রিজভী বলেন, একটি ইসলামী দল পিআর-এর জন্য তুমুল আন্দোলনের কথা বলেছে। এটা একটি সুপরিকল্পিত মাস্টারপ্ল্যান, যা কারও জন্যই কল্যাণ বয়ে আনবে না। পরাজিত শক্তির সঙ্গে আঁতাতের রাজনীতি কারও জন্য মঙ্গল হবে না। বরং এতে ভয়াবহ পরিস্থিতির সৃষ্টি হতে পারে। ২০১৩ সালের ‘শাপলা চত্বর’ ঘটনার প্রসঙ্গ টেনে তিনি বলেন, শাপলা হত্যাকাণ্ডের সময় হেফাজতের নেতাকর্মীদের রক্ত নিয়ে তামাশা করেছিল শেখ হাসিনা। অপপ্রচার, গণহত্যা দিয়ে মুসলমানদের দমন করা যাবে না। ‘আমরা বিএনপি পরিবার’-এর প্রধান পৃষ্ঠপোষক তারেক রহমান-এর পক্ষ থেকে মাওলানা ফারুকীর প্রতি আন্তরিক সহমর্মিতার বার্তাও পৌঁছে দেন সংগঠনটির আহ্বায়ক আতিকুর রহমান রুমন। ‘আমরা বিএনপি পরিবার’-এর প্রতিনিধি দলে উপস্থিত ছিলেন সংগঠনটির উপদেষ্টা আশরাফ উদ্দিন বকুল, আবুল কাশেম, মোস্তফা-ই-জামান সেলিম, সদস্য-সচিব কৃষিবিদ মোকছেদুল মোমিন মিথুন, জাতীয় প্রেসক্লাবের ম্যানেজিং কমিটির সদস্য জাহিদুল ইসলাম রনি, ‘আমরা বিএনপি পরিবার’-এর সদস্য মাসুদ রানা লিটন, মুস্তাকিম বিল্লাহ, শাকিল আহমেদ, ফরহাদ আলী সজীব, রুবেল আমিন ও শাহাদত হোসেন। হেফাজতে ইসলাম বাংলাদেশের মাওলানা জুনায়েদ আল হাবিব, মাওলানা আজিজুল হক ইসলামাবাদী, মাওলানা হেদায়েতউল্লাহ কাসেমী, মুফতি জাবের কাসেমী, মাওলানা সানাউল্লাহ মাহমুদী, হাফেজ মাওলানা নূর মোহাম্মদ, মুফতি জাকির হোসেন কাসেমী, মাওলানা সালেহ আহমদ আজম ও মুফতি এনায়েত উল্লাহ প্রমুখ উপস্থিত ছিলেন।",
    "url": "https://www.dhakapost.com/politics/395116",
    "date": "2025-09-15T20:00:36+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 227,
    "scraped_at": "2026-02-05T13:17:33.490181"
  },
  {
    "title": "মেডিকেল বোর্ড মনে করলে খালেদা জিয়াকে দেশের বাইরে নেওয়া হবে",
    "body": "বিএনপির চেয়ারপার্সন বেগম খালেদা জিয়ার ব্যক্তিগত চিকিৎসক এবং দলের স্থায়ী কমিটির সদস্য অধ্যাপক ডা. এ জেড এম জাহিদ হোসেন বলেছেন, আজকেও ওনাকে দেখার জন্য বিশেষজ্ঞ ডাক্তাররা আসবেন এবং দেখবেন। দেখার পরে ওনাকে যদি ট্রান্সফারেবল মনে হয়, ট্রান্সফার করার প্রয়োজন পড়ে, মেডিকেল বোর্ড মনে করে তখন যথাযথ সময়ে ওনাকে চিকিৎসার জন্য দেশের বাইরে নিয়ে যাওয়া হবে। মঙ্গলবার (২ ডিসেম্বর) দুপুর সাড়ে ১২টার দিকে এভার কেয়ার হাসপাতালের ফটকের সামনে বেগম খালেদা জিয়ার সর্বশেষ শারীরিক অবস্থা ও চিকিৎসা-সংক্রান্ত বিষয় নিয়ে সংবাদ সম্মেলন তিনি এ কথা বলেন। ডা. এ জেড এম জাহিদ হোসেন বলেন, আমাদের সব প্রস্তুতি আছে। কিন্তু সর্বোচ্চটা মনে রাখতে হবে যে, রোগীর বর্তমান অবস্থা এবং সর্বোপরি মেডিকেল বোর্ডের পরামর্শের বাইরে কোনো কিছু করার সুযোগ এই মুহূর্তে আমাদের নেই। তিনি বলেন, চিকিৎসকরা যে চিকিৎসা দিচ্ছেন, বেগম খালেদা জিয়া সে চিকিৎসা গ্রহণ করতে পারছেন। বিভিন্নজন বিভিন্নভাবে গুজব ছড়াচ্ছে, সেই গুজবে কেউ কান দেবেন না। তারেক রহমান সার্বক্ষণিকভাবে চিকিৎসার সার্বিক খোঁজ খবর নিচ্ছেন। এছাড়া প্রধান উপদেষ্টা, উপদেষ্টা পরিষদের সদস্য, বিএনপির স্থায়ী কমিটির সদস্যরাসহ সবাই সার্বক্ষণিক বেগম খালেদা জিয়ার খোঁজ খবর রাখছেন। তিনি আরো বলেন, দেশবাসীর কাছে ওনার সুস্থতা কামনা করে দোয়া চাই। সবার দোয়ায় এ যাত্রায় বেগম খালেদা জিয়ার সুস্থ হয়ে উঠবেন বলে আমরা আশা করি। কোনোরকম গুজবে কান না দেওয়ার জন্য বেগম খালেদা জিয়ার পরিবারের পক্ষ থেকে, দলের পক্ষ থেকে বিনীত অনুরোধ জানাই। ডা. এ জেড এম জাহিদ হোসেন বলেন, আল্লাহর অশেষ মেহেরবানিতে ডাক্তাররা যে চিকিৎসা দিচ্ছেন সেই চিকিৎসা তিনি গ্রহণ করতে পারছেন অথবা আমরা যদি বলি মেনটেইন করা, আজ বিভিন্ন ধরনের গুজব বিভিন্ন ধরনের বক্তব্য বিভিন্ন জায়গায় দেখার পরিপ্রেক্ষিতে দলের পক্ষ থেকে আমাদের দলের ভারপ্রাপ্ত চেয়ারম্যান তারেক রহমান সার্বক্ষণিকভাবে ওনার চিকিৎসার তদারকি করছেন। চিকিৎসার সব বিষয়ে তিনি দেশি-বিদেশি চিকিৎসকদের সঙ্গে আমাদের মাধ্যমে যোগাযোগ রাখছেন। কাজেই কোনো ধরনের গুজবে কান না দেওয়ার জন্য আপনাদেরকে অনুরোধ করছি এবং দেশনেত্রী বেগম খালেদা জিয়ার জন্য সুস্থতার জন্য আপনাদের মাধ্যমে দেশ তথা সব ধর্মের মানুষের প্রতি আমরা উদাত্ত আহ্বান জানাচ্ছি।",
    "url": "https://www.dhakapost.com/politics/413770",
    "date": "2025-12-02T13:21:12+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 303,
    "scraped_at": "2026-02-05T13:17:35.137220"
  },
  {
    "title": "জুলাই পরবর্তী আকাঙ্ক্ষা ধারণ করতে না পারলে রাজনৈতিক দলের ভবিষ্যৎ নেই",
    "body": "বিএনপির স্থায়ী কমিটির সদস্য আমীর খসরু মাহমুদ চৌধুরী বলেছেন, স্বৈরাচার ফ্যাসিস্টকে বিতাড়িত করার পর দেশের মানুষের মধ্যে যে বিশাল পরিবর্তন, প্রত্যাশা ও আশা-আকাঙ্ক্ষা তৈরি হয়েছে, এটাকে যদি আমরা ধারণ করতে না পারি, তাহলে কোনো রাজনীতিবিদ ও রাজনৈতিক দলের ভবিষ্যৎ নেই। বৃহস্পতিবার (২০ নভেম্বর) জাতীয় প্রেস ক্লাবে বাংলাদেশ ক্রাইম রিপোর্টার্স ইউনিটি ও বাংলাদেশ বেসরকারি বিশ্ববিদ্যালয় শিক্ষক পরিষদ কর্তৃক আয়োজিত এক আলোচনা সভায় তিনি এসব কথা বলেন। তিনি বলেন, আগামী নির্বাচনে বিএনপি যদি সরকার গঠন করতে পারে, ওই ধারণাগুলো (জিয়াউর রহমান যেভাবে দেশ চালিয়েছিলেন) আবার ফেরত নিয়ে আসব। সেটার ভিত্তিতে আমরা এখন সব কাজ করছি। আগামী দিনের স্বাস্থ্য খাত কেমন হবে, শিক্ষা খাত কেমন হবে, কর্মসংস্থানের জন্য কী হবে, পরিবেশের জন্য কী হবে, মহিলা ও শিশুদের জন্য কী হবে... সেই ফাউন্ডেশনের ওপর আমরা আবার আগামীর বাংলাদেশ গড়ার প্রত্যয় নিয়েছি। ইতোমধ্যে আমাদের কাজ প্রায় সমাপ্তির দিকে। তিনি আরও বলেন, প্রত্যেকটি নাগরিককে দেশের অর্থনৈতিক, রাজনৈতিক কর্মকাণ্ড ও দেশের পরিবর্তনের সাথে অংশীদার হতে হবে এবং এটার বেনিফিট তার কাছে যেতে হবে। বিএনপির এখন যতগুলো কর্মকাণ্ড চলছে বিভিন্ন জায়গায়, আমরা কিন্তু একটা প্রশ্নোত্তর পর্ব রাখছি। অর্থাৎ রাজনীতিবিদদেরকে জবাবদিহিতার আওতায় আনার জন্য এটা করা হচ্ছে। আমীর খসরু বলেন, যেই গণতন্ত্রের কথা বলছি, সেটাকে সফল করতে হলে যদি জবাবদিহিতা আনতে না পারি, যদি রাজনীতিবিদরা প্রশ্নের সম্মুখীন না হয়, তাহলে গণতন্ত্র প্রতিষ্ঠা করা সম্ভব নয়। এরপরে রাজনীতিতে সহনশীলতা থাকতে হবে। অপরের সাথে আপনি দ্বিমত পোষণ করেও, তার মতকে সম্মান জানাতে হবে। এই সংস্কৃতি যদি আমরা আনতে না পারি, তাহলে শত সংস্কার করেও কোনো পরিবর্তন হবে না। তিনি বলেন, বিএনপির বিরুদ্ধে যে অপপ্রচার চলছে, আমাদের নেতৃবৃন্দের বিরুদ্ধে যে অপপ্রচার চালানো হচ্ছে, যে ধরনের ভাষা ব্যবহার করা হচ্ছে, বিএনপি কিন্তু প্রত্যুত্তরে সেই ভাষায় যাচ্ছে না। আমরা (বিএনপি) কিন্তু এগুলো গ্রহণ করছি, হজম করছি। তবে আমরা আমাদের ভাষায় কথা বলছি, আমরা রাজনীতির ভাষায় কথা বলছি। আমরা গণতন্ত্রের ভাষায় কথা বলছি। এটা আমাদেরকে ধারণ করতে হবে এবং এটাই হবে আগামী দিনের বাংলাদেশের রাজনীতি। তিনি আরও বলেন, আমরা কিন্তু বড় পিকচার দেখছি। ছোটখাটো বিষয়ে আমরা দেখছি না। আর বড় পিকচারটা হচ্ছে বাংলাদেশ এবং বাংলাদেশের মানুষ। বাংলাদেশের মানুষের ভবিষ্যৎ হচ্ছে সবচেয়ে বড় পিকচার। সেদিকে আমরা এগিয়ে যাচ্ছি। এত বাধা-বিপত্তি আসা সত্ত্বেও আমরা কিন্তু সবাই নির্বাচনের দিকে আমাদের দৃষ্টি নিবদ্ধ করেছি। সেদিকে আমরা এগিয়ে যাচ্ছি। বিএনপির এ নেতা বলেন, আমরা বলেছি বিএনপি ক্ষমতায় আসলে স্বাস্থ্য খাতে বিনামূল্যে প্রত্যেক নাগরিককে প্রাথমিক চিকিৎসা দেওয়া হবে। শিক্ষা ব্যবস্থায় আমরা বড় ধরনের পরিবর্তন আনতে যাচ্ছি। সাধারণ শিক্ষার সঙ্গে আমরা কারিগরি শিক্ষাটা স্কুল থেকেই শুরু করতে যাচ্ছি। আমরা এক কোটি কর্মসংস্থানের ওয়াদা করেছি আঠারো মাসে। আমরা কিন্তু আত্মকর্মসংস্থানের ওপরও জোর দিচ্ছি। তিনি আরও বলেন, অর্থনীতিকে গণতন্ত্রায়নের কথা আমরা বলছি, এটা কিন্তু কেউ কোনোদিন বলেনি। রাজনীতিকে গণতন্ত্রের কথা সবাই বলে। কিন্তু অর্থনীতিকে গণতন্ত্রায়ন করে এটার বেনিফিট মানুষের কাছে পৌঁছে দেওয়া, প্রত্যেকটি মানুষ অর্থনীতিতে সম্পৃক্ত হওয়া... যে নতুন অর্থনৈতিক মডেল আমরা চিন্তা করছি, এটা শুধু রাজনীতি নয়, অর্থনীতিতে বড় ভূমিকা পালন করবে।",
    "url": "https://www.dhakapost.com/politics/410996",
    "date": "2025-11-20T17:06:11+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 449,
    "scraped_at": "2026-02-05T13:17:36.703918"
  },
  {
    "title": "দাবি না মানলে আন্দোলন তীব্র হবে, পল্টন থেকে হুঁশিয়ারি",
    "body": "জুলাই জাতীয় সনদ বাস্তবায়নে নভেম্বরে গণভোট, লেভেল প্লেয়িং ফিল্ড তৈরি, সংস্কারকৃত নতুন আরপিও-এর আলোকে ফেব্রুয়ারি মাসে জাতীয় নির্বাচনসহ পাঁচ দফা দাবিতে সমাবেশ করছে জামায়াতে ইসলামীসহ আটটি ইসলামি দল। দাবি আদায়ে সমাবেশের পরে তারা প্রধান উপদেষ্টা বরাবর স্মারকলিপি প্রদান করবে। পল্টন মোড়ে এই সমাবেশ করছে তারা। সমাবেশে অংশ নিয়ে বক্তারা বলেন, এই পাঁচ দফা দাবি আজ গণদাবিতে পরিণত হয়েছে। দাবি না মানলে আন্দোলন তীব্র থেকে তীব্রতর হবে। এটা জনগণের দাবি। এই দাবি আদায় না হলে আমরা মাঠ ছাড়বো না। আগামী নির্বাচনের পূর্বে আমরা গণভোট আদায় করেই ছাড়বো। যারা ক্ষমতায় যাওয়ার জন্য ওঁত পেতে বসে আছে তারা এই গণভোট নিয়ে টিটকারি মূলক কথাবার্তা বলছে। তারা বলেন, এখনো যদি শুভবুদ্ধির উদয় না হয়, তাহলে কিন্তু জনগণকে সঙ্গে নিয়ে আমরা আন্দোলনে বাধ্য হব। তাদের দাবিগুলোর মধ্যে রয়েছে— জুলাই জাতীয় সনদ বাস্তবায়নের আদেশ জারি, নভেম্বরে গণভোট, অন্তর্বর্তী সরকারের মেয়াদে রাজনৈতিক হয়রানি ও গ্রেপ্তার বন্ধ, নির্বাচনে সকল দলের সমান সুযোগ এবং ধর্মীয় স্বাধীনতা ও রাজনৈতিক সংগঠনের কার্যক্রমে বাধাহীনতা নিশ্চিত করা। স্মারকলিপি প্রদানকারী আটটি দল হলো— বাংলাদেশ জামায়াতে ইসলামী, ইসলামী আন্দোলন বাংলাদেশ, খেলাফত মজলিস, বাংলাদেশ খেলাফত মজলিস, বাংলাদেশ খেলাফত আন্দোলন, বাংলাদেশ নেজামে ইসলাম পার্টি, জাতীয় গণতান্ত্রিক পার্টি (জাগপা) এবং বাংলাদেশ ডেভেলপমেন্ট পার্টি (বিডিপি)।",
    "url": "https://www.dhakapost.com/politics/407371",
    "date": "2025-11-06T12:17:35+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 186,
    "scraped_at": "2026-02-05T13:17:42.499403"
  },
  {
    "title": "ছাত্রশিবির নিয়ে বিএনপি নেতাদের মিথ্যাচার রাজনৈতিক দেউলিয়াত্বের নামান্তর",
    "body": "আওয়ামী সন্ত্রাসীদের দায়মুক্তি দিতে ছাত্রশিবির নিয়ে বিএনপি নেতাদের মিথ্যাচার রাজনৈতিক দেউলিয়াত্বের নামান্তর। এমন দায় চাপানোর রাজনীতির তীব্র নিন্দা ও প্রতিবাদ জানিয়েছে বাংলাদেশ ইসলামী ছাত্রশিবির। শনিবার (১৫ নভেম্বর) এক যৌথ বিবৃতিতে সংগঠনের কেন্দ্রীয় সভাপতি জাহিদুল ইসলাম ও সেক্রেটারি জেনারেল নূরুল ইসলাম সাদ্দাম এ প্রতিবাদ জানান। বিবৃতিতে নেতারা বলেন, এনসিপি কার্যালয়ের সামনে ককটেল নিক্ষেপ করা মুন্না শাহবাগ থানা ছাত্রশিবিরের কর্মী দাবি করে দৈনিক আমার দেশ পত্রিকার আদলে একটি ভুয়া ফটোকার্ড সামাজিক যোগাযোগ মাধ্যমে ছড়িয়ে পড়ে। এই ভুয়া ফটোকার্ডের ওপর ভিত্তি করে বিএনপি চেয়ারপারসনের উপদেষ্টা হাবিবুর রহমান হাবিব, বিএনপির যুগ্ম মহাসচিব শহীদ উদ্দিন চৌধুরী এ্যানি এবং বিএনপি নেত্রী নিলুফার চৌধুরী মনিসহ একাধিক নেতা বক্তব্য দিয়ে জনমনে বিভ্রান্তি সৃষ্টি করছেন। ভুয়া ফটোকার্ডের ওপর ভিত্তি করে ছাত্রশিবিরকে জড়িয়ে এমন মিথ্যাচার রাজনৈতিক শিষ্টাচারবহির্ভূত। তারা আরও বলেন, সারা দেশে মিছিল ও ঢাকায় অবস্থান কর্মসূচির মাধ্যমে নিষিদ্ধ সংগঠন আওয়ামী লীগের লকডাউন প্রতিহত করতে রাজপথে সক্রিয় ছিল ছাত্রশিবির। কিন্তু আওয়ামী এজেন্ডা বাস্তবায়ন করতে ‘আ. লীগ দিল্লি থেকে লকডাউন দিয়েছে, বাংলাদেশে শিবির সেটা পালন করছে; অনেক জায়গায় বাসে পেট্রোল বোমা মারছে, সেখানেও ধরা পড়ছে শিবির’ –এমন উদ্ভট বক্তব্য প্রদান করেছেন সাবেক ছাত্রলীগ ও বর্তমান বিএনপি নেতা হাবিবুর রহমান হাবিব। ইতোপূর্বেও বিএনপি নেত্রী নিলুফার চৌধুরী মনি আদালতের রায় থাকার পরও ‘আবরার ফাহাদকে মারছে শিবির বাহিনী’ –এমন মিথ্যা বক্তব্য প্রদান করেন। নিজেদের নিজস্ব কোনো বয়ান না থাকায় বারবার ছাত্রশিবিরকে জড়িয়ে মিথ্যাচার বিএনপি নেতাদের রাজনৈতিক দেউলিয়াত্বের প্রমাণ দেয়। শিবির নেতারা বলেন, ইতোমধ্যে বিএনপির কর্মকাণ্ডের মাঝে আওয়ামী লীগের পুনর্বাসনের চেষ্টা দেশবাসী প্রত্যক্ষ করেছে। কিছুদিন আগে বিএনপির মহাসচিব মির্জা ফখরুল ইসলাম আলমগীর ‘যত মামলা আছে আওয়ামী লীগের বিরুদ্ধে আমরা সকল মামলা তুলে নিবো’ বক্তব্য দিয়ে জুলাই গণঅভ্যুত্থানের শহীদদের রক্তের সাথে বেইমানি করেছেন। এর পাশাপাশি দেশজুড়ে চাঁদাবাজি, দখল, খুন, ধর্ষণ, টেন্ডারবাজি, মামলা বাণিজ্য বিএনপির নিত্যদিনের ঘটনা। নিজেদের এমন অপকর্ম আড়াল করতে বিএনপির কেন্দ্রীয় নেতারা প্রতিনিয়ত ফ্যাসিবাদী কায়দায় ছাত্রশিবিরের বিরুদ্ধে মিথ্যা ন্যারেটিভ তৈরি করার চেষ্টা করছে। তারা বলেন, ছাত্রশিবিরের বিরুদ্ধে মিথ্যাচার ও ভুয়া তথ্যের ভিত্তিতে দায় চাপানোর এই হীন প্রচেষ্টা আমরা ঘৃণাভরে প্রত্যাখ্যান করছি। অবিলম্বে বিএনপি নেতাদের মিথ্যাচারপূর্ণ বক্তব্য প্রত্যাহার করে নিতে হবে। অন্যথায় ছাত্রশিবির প্রয়োজনীয় ব্যবস্থা গ্রহণ করতে বাধ্য হবে।",
    "url": "https://www.dhakapost.com/politics/409732",
    "date": "2025-11-15T23:24:48+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 324,
    "scraped_at": "2026-02-05T13:17:45.627790"
  },
  {
    "title": "১৪০০-এর বেশি খুন ও হাজারো আহত ন্যায়বিচার পেল : সোহেল তাজ",
    "body": "চব্বিশের জুলাই-আগস্টে সংঘটিত গণহত্যার দায়ে মানবতাবিরোধী অপরাধের মামলায় ক্ষমতাচ্যুত প্রধানমন্ত্রী শেখ হাসিনা ও সাবেক স্বরাষ্ট্রমন্ত্রী আসাদুজ্জামান খাঁন কামালকে ফাঁসির দঁড়িতে ঝুলিয়ে মৃত্যুদণ্ড কার্যকরের নির্দেশ দিয়েছেন আন্তর্জাতিক অপরাধ ট্রাইব্যুনাল। একই সঙ্গে দোষ স্বীকার করে রাজসাক্ষী হয়ে ট্রাইব্যুনালে সাবেক প্রধানমন্ত্রী-স্বরাষ্ট্রমন্ত্রীর বিরুদ্ধে সাক্ষ্য দেওয়া সাবেক আইজিপি চৌধুরী আবদুল্লাহ আল-মামুনকে পাঁচ বছরের কারাদণ্ড দেওয়া হয়েছে। রায় ঘোষণার পরপরই বিগত আওয়ামী লীগ সরকারের সাবেক স্বরাষ্ট্র প্রতিমন্ত্রী সোহেল তাজ সোমবার (১৭ নভেম্বর) নিজের ভেরিফায়েড ফেসবুক পেজে একটি পোস্ট দিয়েছেন। এর সঙ্গে কয়েকটি গণমাধ্যমের ব্রেকিং নিউজের পোস্টার জুড়ে দিয়েছেন। যেখানে লেখা ছিল— জুলাইয়ের মানবতা বিরোধী অপরাধের মামলায় শেখ হাসিনার মৃত্যুদণ্ড। এটি শেয়ার করে সোহেল তাজ লিখেছেন, Justice! Justice for the over 1400 brutally killed and the thousands injured including 600 blind who will never see again! অর্থাৎ “ন্যায়বিচার! ১,৪০০-এর বেশি মানুষকে নৃশংসভাবে খুন ও হাজারো আহত (৬০০ দৃষ্টিহীনসহ) ন্যায়বিচার পেল!”",
    "url": "https://www.dhakapost.com/politics/410177",
    "date": "2025-11-17T15:33:05+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 133,
    "scraped_at": "2026-02-05T13:17:47.175493"
  },
  {
    "title": "ওসমান হাদি গুলিবিদ্ধ : যা বলছেন চিকিৎসক",
    "body": "ঢাকা মেডিকেল কলেজ (ঢামেক) হাসপাতালের জরুরি বিভাগের আবাসিক সার্জন ডা. মোস্তাক আহমেদ জানিয়েছেন, ওসমান হাদিকে যখন জরুরি বিভাগে নিয়ে আসা হয় তখন তার অবস্থা খুবই আশঙ্কাজনক ছিল। পরে তাকে সিপিআর দেওয়া হয়। এখন একটু প্রেসার ভালো আছে। তবে তার মাথার ভেতরে গুলি আছে, কানের পাশে গুলি লেগেছে। বিকেল সাড়ে ৩টায় এ প্রতিবেদন লেখা পর্যন্ত ঢামেক হাসপাতালের জরুরি বিভাগে তার চিকিৎসা চলছে। দুপুর আড়াইটার কিছু আগে রাজধানীর বিজয়নগরে ঢাকা-৮ আসনের সম্ভাব্য স্বতন্ত্র প্রার্থী ও ইনকিলাব মঞ্চের মুখপাত্র শরিফ ওসমান হাদিকে গুলি করে দুর্বৃত্তরা। ওসমান হাদিকে হাসপাতালে নিয়ে আসা মিসবাহ জানান, জুমার নামাজ পড়ে মতিঝিল বিজয়নগর কালভার্ট এলাকা দিয়ে রিকশায় করে যাওয়ার সময় দুই ব্যক্তি মোটরসাইকেলে এসে গুলি চালায়। গুলিটি তার বাম কানের নিচে লাগে। গুলি করেই তারা পালিয়ে যায়। এরপর ওসমান হাদিকে রিকশায় করে হাসপাতালে নেওয়া হয়। গত মাসে (নভেম্বর) দেশি-বিদেশি ৩০টি নম্বর থেকে বিভিন্ন ধরনের হুমকি পেয়েছেন বলে জানিয়েছিলেন হাদি। ১৪ নভেম্বর ফেসবুকে একটি পোস্টে তিনি জানিয়েছিলেন, তাকে হত্যা, তার বাড়িতে আগুন দেওয়া এবং তার মা, বোন ও স্ত্রীকে ধর্ষণের হুমকি দেওয়া হয়েছে। ওসমান হাদি লিখেছিলেন, গত তিন ঘণ্টায় আমার নম্বরে আওয়ামী লীগের খুনিরা অন্তত ৩০টা বিদেশি নম্বর থেকে কল ও টেক্সট করেছে। যার সামারি হলো- আমাকে সর্বক্ষণ নজরদারিতে রাখা হচ্ছে। তারা আমার বাড়িতে আগুন দেবে। আমার মা, বোন ও স্ত্রীকে ধর্ষণ করবে এবং আমাকে হত্যা করবে।",
    "url": "https://www.dhakapost.com/politics/416128",
    "date": "2025-12-12T15:53:12+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 207,
    "scraped_at": "2026-02-05T13:17:48.750843"
  },
  {
    "title": "আবরার ফাহাদ বাংলাদেশের পক্ষের ঐক্যের প্রতীক : আখতার হোসেন",
    "body": "ফেসবুকে ভারতবিরোধী পোস্ট দেওয়াকে কেন্দ্র করে ছাত্রলীগের হাতে নির্মমভাবে নিহত শহীদ আবরার ফাহাদকে বাংলাদেশের পক্ষের ঐক্যের প্রতীক হিসেবে উল্লেখ করেছেন জাতীয় নাগরিক পার্টির সদস্য সচিব ও ডাকসুর সাবেক সমাজসেবা সম্পাদক আখতার হোসেন। মঙ্গলবার (৭ অক্টোবর) বিকেলে আবরার ফাহাদ স্মৃতি সংসদ আয়োজিত ‘আগ্রাসনবিরোধী আট স্তম্ভ’ উদ্বোধন ও শহীদ আবরার ফাহাদের ৬ষ্ঠ শাহাদাতবার্ষিকী উপলক্ষ্যে আয়োজিত স্মরণসভায় তিনি এ মন্তব্য করেন। আখতার হোসেন বলেন, আমরা জুলাই মাসে যেমন ফ্যাসিবাদবিরোধী আন্দোলনে দলমতের ঊর্ধ্বে উঠে চব্বিশের অভ্যুত্থানে একত্র হয়েছিলাম, ঠিক তেমনি ঘটনা ঘটেছিল আবরার ফাহাদের হত্যার পর। ফ্যাসিবাদী আমলে প্রথমবার আমরা ঐক্যবদ্ধ প্রতিরোধ দেখেছিলাম এই হত্যাকাণ্ডের বিচারের দাবিতে গড়ে ওঠা ছাত্র-জনতার আন্দোলনের মধ্য দিয়ে। তিনি বলেন, আবরার ফাহাদ হত্যার পর ছাত্র অধিকার পরিষদ, শিবির, ছাত্রদল, বামপন্থী সংগঠনসহ বাংলাদেশের সব ছাত্রসংগঠন ও সাধারণ মানুষ সংগঠিত হয়েছিল। হাজার হাজার ছাত্রজনতা কোনো সাংগঠনিক কাঠামো ছাড়াই রাজু ভাস্কর্যের পাদদেশে একত্রিত হয়েছিল ন্যায়বিচারের দাবিতে। জাতীয় নাগরিক পার্টির এই নেতা বলেন, আবরার ফাহাদ বাংলাদেশের স্বাধীনতা, সার্বভৌমত্ব ও স্বকীয়তার পক্ষে অবস্থান নিয়ে জীবন দিয়েছেন। আজকের বাংলাদেশের সবচেয়ে বড় সংকট হলো সার্বভৌমত্বের সংকট। প্রতিবেশী দেশের আগ্রাসনের মুখে তিনি ছিলেন প্রতিরোধের প্রথম কণ্ঠ। তাই বাংলাদেশের স্বাধীনতা ও সার্বভৌমত্ব রক্ষার প্রতীক হিসেবে আবরার ফাহাদ যুগে যুগে স্মরণীয় হয়ে থাকবেন। অনুষ্ঠানে আরও উপস্থিত ছিলেন, অন্তর্বর্তীকালীন সরকারের তথ্য ও সম্প্রচার উপদেষ্টা মাহফুজ আলম, স্থানীয় সরকার উপদেষ্টা আসিফ মাহমুদ, প্রেস সচিব শফিকুল আলম, ডাকসুর ভিপি সাদিক কায়েম প্রমুখ।",
    "url": "https://www.dhakapost.com/politics/400239",
    "date": "2025-10-07T18:23:47+06:00",
    "author": "বিশ্ববিদ্যালয় প্রতিবেদক",
    "category": "politics",
    "language": "bn",
    "token_count": 210,
    "scraped_at": "2026-02-05T13:17:50.411713"
  },
  {
    "title": "আগামীকাল প্রধান উপদেষ্টার কাছে স্মারকলিপি দেবে ইসলামী আন্দোলন",
    "body": "আগামীকাল রোববার (১২ অক্টোবর) ঢাকাসহ দেশের সব জেলা প্রশাসকের মাধ্যমে একযোগে প্রধান উপদেষ্টা বরাবর স্মারকলিপি প্রদান করবে ইসলামী আন্দোলন বাংলাদেশ। পিআরসহ ৫ দফা দাবিতে চলমান যুগপৎ আন্দোলনের দ্বিতীয় দফার ঘোষিত কর্মসূচির অংশ হিসেবে আগামীকাল (১২ অক্টোবর) এ কর্মসূচি পালন করবে ইসলামী আন্দোলন বাংলাদেশ। সারাদেশের সব জেলা থেকে একযোগে জেলা প্রশাসকের মাধ্যমে প্রধান উপদেষ্টা বরাবর স্মারকলিপি পেশ করা হবে। ইসলামী আন্দোলন বাংলাদেশের কেন্দ্রীয় প্রচার ও দাওয়াহ সম্পাদক শেখ ফজলুল করীম মারুফ জানান, জুলাই সনদের আইনগত ভিত্তি নিশ্চিত করা, পিআর পদ্ধতিতে জাতীয় নির্বাচন আয়োজন করা, নির্বাচনে লেভেল প্লেয়িং ফিল্ড নিশ্চিত করা, গণহত্যার বিচার এবং ফ্যাসিবাদের দোসরদের বিচার ও বিচারকালীন সময়ে তাদের নিষিদ্ধ করার দাবিতে ইসলামী আন্দোলন বাংলাদেশ, বাংলাদেশ জামায়াতে ইসলামী, খেলাফত মজলিস, বাংলাদেশ খেলাফত মজলিস ও নেজামে ইসলামী পার্টি সম্মিলিতভাবে যুগপৎ আন্দোলন চালিয়ে যাচ্ছে। আন্দোলনের দ্বিতীয় দফায় ১ থেকে ৯ অক্টোবর পর্যন্ত গণসংযোগ কর্মসূচি পালন করা হয়। গতকাল (১০ অক্টোবর) ঢাকাসহ সব জেলা শহরে গণমিছিল অনুষ্ঠিত হয়েছে। তারই ধারাবাহিকতায় আগামীকাল ১২ অক্টোবর দেশের সব জেলা থেকে একযোগে প্রধান উপদেষ্টা বরাবর স্মারকলিপি পেশ করা হবে। স্মারকলিপিতে বিগত সংস্কার কার্যক্রম, জনমনের প্রত্যাশা ও ৫ দফা আন্দোলনের যৌক্তিকতা তুলে ধরে দাবিগুলোর প্রতি সংবেদনশীল হতে সরকারকে আহ্বান জানানো হবে।",
    "url": "https://www.dhakapost.com/politics/401196",
    "date": "2025-10-11T20:38:44+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 183,
    "scraped_at": "2026-02-05T13:17:54.497150"
  },
  {
    "title": "‘জুলাই সনদে নিম্নমধ্যবিত্তের আশা-আকাঙ্ক্ষা প্রতিফলিত হয়নি’",
    "body": "ইসলামী গণতান্ত্রিক পার্টির চেয়ারম্যান এম এ আউয়াল বলেছেন, গণঅভ্যুত্থানের পর সাধারণ মানুষের আশা ও আকাঙ্ক্ষা ছিল দেশের পরিস্থিতি পরিবর্তিত হবে। তিনি বলেন, আমরা যে লক্ষ্য সামনে রেখে গণঅভ্যুত্থান করেছি, ফ্যাসিবাদী সরকারকে বিদায় দিয়েছি- সেই সময়ে সাধারণ মানুষের মধ্যে নতুন সরকারের প্রতি আস্থা ছিল যে তারা হয়তো দেশের মানুষের জন্য সঠিক পদক্ষেপ নেবে। শুক্রবার (২৪ অক্টোবর) রাজধানীর শেওড়াপাড়ায় নিজ কার্যালয়ে সাংবাদিকদের এসব কথা বলেন তিনি। এম এ আউয়াল বলেন, ফ্যাসিবাদী সরকারের সময়ে রাষ্ট্র পরিচালনায় যে ভুল-ত্রুটি ঘটেছিল, তা সংশোধনের জন্য সরকার বিভিন্ন কমিশন করেছে। রাজনৈতিক দলগুলোর সঙ্গে সংলাপের মাধ্যমে জুলাই সনদ প্রণীত হয়েছে এবং সংস্কারের পদক্ষেপ নেওয়া হয়েছে। তবে, সাধারণ গরিব, নিম্নমধ্যবিত্ত ও মধ্যবিত্ত মানুষের আশা-আকাঙ্ক্ষা সেখানে ঠিকভাবে প্রতিফলিত হয়নি। ঐকমত্য কমিশনে অংশ নেওয়া রাজনৈতিক দলগুলোর পক্ষ থেকেও তা আনা হয়নি। সাবেক এই সংসদ সদস্য বলেন, যেমন সংবিধানে কী থাকবে বা কী থাকবে না, একজন রিকশাওয়ালার তাতে কোনো আগ্রহ নেই। একজন দিনমজুর জানতে চান বাজারে চাল, আটা, দ্রব্যমূল্য কত? বাড়ি ভাড়া কত? তারা চান সামাজিক নিরাপত্তা, আইনশৃঙ্খলার উন্নতি, জীবনযাপন সহজ করা। তাদের লক্ষ্য হলো আয় ও ব্যয় সামঞ্জস্য রেখে সন্তানদের পড়াশোনা করানো, দুবেলা দুমুঠো খাবার খাওয়া এবং শান্তিপূর্ণ জীবনযাপন। কিন্তু জুলাই সনদে এসব বিষয়ের প্রতিফলন ঘটেনি। এই দিকগুলো থাকলে জুলাই সনদ আরও পরিপূর্ণ হতো। সংস্কারের জন্য যা করা হয়েছে, সেটি ঠিক আছে। কিন্তু সাধারণ মানুষের জীবনযাপনের প্রয়োজনীয় বিষয়গুলোকেও অন্তর্ভুক্ত করা জরুরি ছিল। আউয়াল বলেন, সনদের নাম দেওয়া হয়েছে ‘জুলাই জাতীয় সনদ’, কিন্তু এটি সকল রাজনৈতিক দলকে নিয়ে তৈরি করা হয়নি। দেশের প্রায় ৪০ শতাংশ রাজনৈতিক দলকে এতে অন্তর্ভুক্ত করা হয়নি। তাদের ছাড়া কীভাবে জাতীয় ঐক্য বা জাতীয় সনদ প্রতিষ্ঠা হবে? তাদের প্রতিনিধিদেরও এতে অন্তর্ভুক্ত করা প্রয়োজন ছিল। বলা হচ্ছে যেসব দল ফ্যাসিবাদকে সমর্থন করেছিল, তাদের ঐকমত্য কমিশনের সংলাপে ডাকা হয়নি- এই প্রসঙ্গে জানতে চাইলে তিনি বলেন, ফ্যাসিবাদের দোষদেরকে বেশি রাখা দরকার ছিল। সেটাই ফ্যাসিবাদের জন্য সবচেয়ে বড় অমর্যাদা হতো, যদি তাদেরকেও জুলাই সনদে স্বাক্ষর করানো হতো। কারণ তারা ব্যর্থ হয়েছে সাধারণ মানুষের আকাঙ্ক্ষা পূরণে। তিনি মন্তব্য করেন, জুলাই সনদের বাস্তবায়নের উপায় এখনও চূড়ান্ত হয়নি। এটি কার্যকর করতে গণভোটের প্রয়োজন। পার্লামেন্টে সব রাজনৈতিক দল অংশ নিতে পারে না। গণভোটে সাধারণ মানুষ সরাসরি অংশগ্রহণ করতে পারবে। তাই আমি মনে করি জাতীয় নির্বাচন ও গণভোট আলাদা হওয়া উচিত। তিনি বলেন, ভোটারদের মধ্যে অধিকাংশই কৃষক, শ্রমিক বা অর্ধশিক্ষিত। যখন তারা দুটি ব্যালট নিয়ে ভোটকেন্দ্রে যাবে- একটি সংসদ নির্বাচনের জন্য, অন্যটি গণভোটের জন্য- তখন তারা সিদ্ধান্ত নিতে বিভ্রান্ত হবে। আবার গণভোটে কোনটায় ‘হ্যাঁ’ বলবে, কোনটায় ‘না’ বলবে সেটাও আছে। তাই জাতীয় নির্বাচন ও গণভোট আলাদা রাখা উত্তম। কিছু রাজনৈতিক দল সংসদ নির্বাচনে পিআর পদ্ধতির দাবিতে আন্দোলন করছে, এতে ফেব্রুয়ারিতে নির্বাচন নিয়ে অনিশ্চয়তা তৈরি হচ্ছে কিনা জানতে চাইলে আউয়াল বলেন, আমি মনে করি শেষ পর্যন্ত সবাই নির্বাচন চায়। কেউ পিআর পদ্ধতি চায়, কেউ সরাসরি ভোট। সরকারও বারবার বলেছেন সময়মতো ভোট হবে। আমরা সরকারের প্রতি আস্থা রাখছি। অ্যামনেস্টি ইন্টারন্যাশনালসহ ৬টি সংগঠনের বিবৃতিতে আওয়ামী লীগের কর্মকাণ্ডে নিষেধাজ্ঞা প্রত্যাহারের প্রস্তাব দিয়েছে- এই প্রসঙ্গে জানতে চাইলে তিনি বলেন, কোনো রাজনৈতিক দলকে নিষিদ্ধ করার পক্ষ আমরা নই। দ্বিতীয়ত, আওয়ামী লীগ বা তাদের সঙ্গে যারা অন্যায়-অপরাধ করেছেন, তাদের বিরুদ্ধে মামলা হয়েছে এবং বিচার শুরু হয়েছে। আমরা চাই প্রকৃত অপরাধীকে চিহ্নিত করা হোক। শেখ হাসিনাও এর মধ্যে থাকেন, আমাদের আপত্তি নেই। কিন্তু রাজনৈতিক দলের সাধারণ সমর্থকদের কোনো দোষ নেই, তাই দলকে নিষিদ্ধ করা উচিত নয়।",
    "url": "https://www.dhakapost.com/politics/404441",
    "date": "2025-10-24T22:08:18+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 511,
    "scraped_at": "2026-02-05T13:17:56.085534"
  },
  {
    "title": "উচ্চকক্ষ ও পিআর নিয়ে বিএনপি-এনসিপির ‘মতভেদ’",
    "body": "বিএনপির সাংগঠনিক সম্পাদক শামা ওবায়েদ বলেছেন, বিএনপির অবস্থান এখন পিআরের পক্ষে নই, এটা আমরা গ্রহণ করি না। অন্যদিকে, জাতীয় নাগরিক পার্টির (এনসিপি) কেন্দ্রীয় সদস্যসচিব আখতার হোসেন বলেছেন, আমরা উচ্চকক্ষের যত উপযোগিতা নিয়ে আলাপ করব, এই সব উপযোগিতা একটি শর্তের ওপর নির্ভরশীল; সেটা হলো, উচ্চকক্ষে ভোটের পিআর অনুপাতে প্রতিনিধিত্ব নির্বাচিত হতে হবে। বৃহস্পতিবার (৯ অক্টোবর) রাজধানীর একটি হোটেলে ‘প্রস্তাবিত উচ্চকক্ষ জাতীয় সংসদের সংখ্যাগরিষ্ঠ দলের জবাবদিহিতা নিশ্চিত করতে পারবে?’— শীর্ষক সংলাপে অংশ নিয়ে পিআরের পক্ষে-বিপক্ষে মত দেন শামা ওবায়েদ ও আখতার হোসেন। শামা ওবায়েদ বলেন, আমরা একমত পোষণ করছি, যদি উচ্চকক্ষ থাকে, এটা সংসদকে গ্রহণযোগ্য করবে। কী পদ্ধতিতে হবে, সেটা আলোচনা হতে পারে। বিএনপির অবস্থান এখন আমরা পিআরের পক্ষে নই, এটা আমরা গ্রহণ করি না। রাজনৈতিক দলগুলো যারা নির্বাচিত হয়ে আগামী সংসদ নির্বাচনে নির্বাচিত হয়ে সংসদে যাবে, তাদের যদি উদ্দেশ্য থাকে একটা ভালো সংসদ তৈরি করার, জবাবদিহিমূলক সংসদ তৈরি করার, তাহলে আপনি পিআর রাখেন আর না রাখেন একই জিনিস হবে। বিএনপির সাংগঠনিক সম্পাদক বলেন, আমাদের উচ্চকক্ষে কারা থাকতে পারে— সিভিল সোসাইটি, শিক্ষাবিদ, সাংবাদিক এমন ব্যক্তি। দুর্ভাগ্যবশত বাংলাদেশে সিভিল সোসাইটিও বিভিন্ন ভাগে বিভক্ত। সিভিল সোসাইটিকেও যদি আপনি পিআর পদ্ধতিতে উচ্চকক্ষে আনেন, তখন কিন্তু তারা তাদের মতাদর্শকে স্থাপন করতে চাইবে। সুতরাং এমন সিভিল সোসাইটি আমাদের উচ্চকক্ষে প্রয়োজন, যারা দেশের স্বার্থে তাদের আলোচনাটা আনবে এবং দেশের সংসদের যাতে দায়বদ্ধতা ও জবাবদিহিতা থাকে সেই স্বার্থে আলোচনাটা আনবে। সেই জায়গায় আমাদের আসতে হবে। আখতার হোসেন বলেন, বিগত আওয়ামী লীগের সময়ে বাংলাদেশে স্বৈরশাসন চলে আসা বা ক্ষমতা দীর্ঘায়িত করতে চাওয়া— এই সবকিছুকে সাংবিধানিক একটি প্রক্রিয়ার মাধ্যমে বৈধতা দেওয়া হতো। সেই জায়গায় কীভাবে একটা চেক অ্যান্ড ব্যালেন্স তৈরি করা যায়, তার একটি স্বরূপ আমরা উচ্চকক্ষে পাব, যদি সেই উচ্চকক্ষে পিআরের ভিত্তিতে প্রতিনিধিরা নির্বাচিত হয়। আমরা উচ্চকক্ষের যত উপযোগিতা নিয়ে আলাপ করব, এসব উপযোগিতা একটি শর্তের ওপর নির্ভরশীল; সেটা হলো, উচ্চকক্ষে ভোটের পিআর অনুপাতে প্রতিনিধিত্ব নির্বাচিত হতে হবে। যদি এই পিআর পদ্ধতিতে প্রতিনিধিত্বের বিষয়টি না থাকে, তাহলে আর এই উপযোগিতার বিষয়গুলো নিয়ে আলাপ করার কোনো প্রয়োজনীয়তা নেই। সেন্টার ফর পলিসি ডায়লগ (সিপিডি) ও ইউরোপীয় ইউনিয়ন (ইইউ) বাংলাদেশের যৌথ আয়োজনে অনুষ্ঠানে ইউরোপীয় ইউনিয়নের (ইইউ) রাষ্ট্রদূত মাইকেল মিলার, জাতীয় ঐকমত্য কমিশনের সদস্য ও নির্বাচনব্যবস্থা সংস্কার কমিশনের প্রধান বদিউল আলম মজুমদার ও বাংলাদেশের কমিউনিস্ট পার্টির (সিপিবি) সাধারণ সম্পাদক রুহিন হোসেন প্রিন্স বক্তব্য দেন।",
    "url": "https://www.dhakapost.com/politics/400713",
    "date": "2025-10-09T15:52:05+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 350,
    "scraped_at": "2026-02-05T13:17:57.702373"
  },
  {
    "title": "বিদ্যুৎ খাতে দীর্ঘমেয়াদি নীতি, স্বচ্ছ বিনিয়োগ কাঠামো গড়ে তোলার আহ্বান",
    "body": "বিদ্যুৎ খাতে দীর্ঘমেয়াদি নীতি, স্বচ্ছ বিনিয়োগ কাঠামো, প্রযুক্তিনির্ভর আধুনিক উৎপাদন ব্যবস্থা গড়ে তোলার আহ্বান জানিয়েছে বাংলাদেশ জামায়াতে ইসলামী। পাশাপাশি নবায়নযোগ্য জ্বালানি বিনিয়োগকে সহজতর করার ওপর বিশেষ গুরুত্বারোপ করেছেন দলটির কেন্দ্রীয় নির্বাহী পরিষদ সদস্য ও ঢাকা-১৩ আসনে জামায়াত মনোনীত প্রার্থী মোবারক হোসাইন। বুধবার (১৯ নভেম্বর) সকালে পলিসি এক্সচেঞ্জ বাংলাদেশ ও ইকোনমিক রিপোর্টার্স ফোরামের উদ্যোগে রাজধানীর হোটেল ওয়েস্টিন-এর বলরুমে বিদ্যুৎ খাতে বেসরকারি বিনিয়োগ বৃদ্ধির সুযোগ, চ্যালেঞ্জ ও নীতিগত করণীয় বিষয়ে এক সুধীজন সমাবেশ অনুষ্ঠিত হয়। সেখানে প্যানেল আলোচকের বক্তব্যে একথা বলেন তিনি। তিনি বলেন, দেশের অর্থনীতিকে শক্তিশালী করতে টেকসই বিদ্যুৎব্যবস্থা এবং বেসরকারি খাতের অংশগ্রহণ অত্যন্ত জরুরি-এ জন্য আন্তর্জাতিক বিনিয়োগবান্ধব পরিবেশ, দ্রুত সিদ্ধান্ত গ্রহণ, নিয়ম-নীতি সহজিকরণ এবং দক্ষ জনবল তৈরির ওপর জোর দিতে হবে। মোবারক হোসাইন বিদ্যুৎ খাতে দীর্ঘমেয়াদি নীতি, স্বচ্ছ বিনিয়োগ কাঠামো, প্রযুক্তিনির্ভর আধুনিক উৎপাদন ব্যবস্থা এবং নবায়নযোগ্য জ্বালানি বিনিয়োগকে সহজতর করার ওপর বিশেষ গুরুত্বারোপ করেন। অনুষ্ঠানে উপস্থিত ইন্ডিপেন্ডেন্ট ইউনিভার্সিটি বাংলাদেশের (ওটই) উপাচার্য প্রফেসর মো তামিম বিদ্যুৎ পরিকল্পনায় বাস্তবসম্মত নীতি ও ভবিষ্যত জ্বালানি চাহিদা নিয়ে বিশদ আলোচনা করেন। কোরিয়ান রাষ্ট্রদূত পার্ক ইয়াং সিক বাংলাদেশ-কোরিয়া সহযোগিতা, বিশেষত জ্বালানি ও শিল্পখাতে বিনিয়োগ সম্ভাবনা নিয়ে মতামত দেন। বিএনপির ভাইস চেয়ারম্যান, আব্দুল আউয়াল মিন্টু নীতিনির্ধারণের স্বচ্ছতা, বিনিয়োগ নিরাপত্তা এবং আন্তর্জাতিক মানদণ্ডে বিদ্যুৎ খাতকে আধুনিকায়নের প্রয়োজনীয়তা তুলে ধরেন। দেশের শীর্ষস্থানীয় অর্থনীতিবিদ, শিক্ষাবিদ, গবেষক, জ্বালানি বিশেষজ্ঞ ও বিশিষ্ট কলামিস্টবৃন্দ, যারা সমসাময়িক বাস্তবতা ও ভবিষ্যৎ চ্যালেঞ্জ নিয়ে গভীর আলোচনা উপস্থাপন করেন। এই আলোচনা থেকে উঠে আসে বিদ্যুৎখাতে টেকসই বিনিয়োগ কাঠামো গড়ে তোলা, বেসরকারি খাতের অংশগ্রহণ সহজ করা, পুনর্নবায়নযোগ্য জ্বালানি খাতে নতুন সুযোগ সৃষ্টি, নীতির স্বচ্ছতা, সিদ্ধান্তের গতি এবং প্রযুক্তির ব্যবহার বাড়ানো এবং আন্তর্জাতিক সহযোগিতা জোরদার করা।",
    "url": "https://www.dhakapost.com/politics/410819",
    "date": "2025-11-19T20:50:19+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 247,
    "scraped_at": "2026-02-05T13:17:59.269258"
  },
  {
    "title": "এনসিপির প্রার্থী তালিকায় নাম নেই সেই রিকশাচালক সুজনের",
    "body": "আসন্ন জাতীয় সংসদ নির্বাচনকে সামনে রেখে প্রথম ধাপে দলের মনোনীত ১২৫ জনের প্রাথমিক প্রার্থী তালিকা ঘোষণা করেছে জাতীয় নাগরিক পার্টি (এনসিপি)। তবে আলোচনার কেন্দ্রবিন্দুতে থাকা জুলাই আন্দোলনের আইকনিক স্যালুট দিয়ে পরিচিত হওয়া রিকশাচালক মোহাম্মদ সুজন জায়গা পাননি এই তালিকায়। ফলে ঢাকা-৮ আসনে এনসিপির মনোনয়ন পাচ্ছেন না তিনি। বুধবার (১০ ডিসেম্বর) রাজধানীর বাংলামোটরে এনসিপির অস্থায়ী কেন্দ্রীয় কার্যালয়ে আয়োজিত সংবাদ সম্মেলনে এই প্রাথমিক প্রার্থী তালিকা ঘোষণা করেন দলটির সদস্য সচিব আখতার হোসেন। এর আগ গত ২০ নভেম্বর ঢাকা-৮ আসন থেকে প্রার্থী হতে মনোনয়ন ফরম সংগ্রহ করেছিলেন রিকশাচালক মোহাম্মদ সুজন। বাংলামোটরের অস্থায়ী কার্যালয় থেকে তিনি ফরম সংগ্রহ করেন। ফরম সংগ্রহের সময় সাংবাদিকদের সুজন বলেছিলেন, আমি ঢাকা বিশ্ববিদ্যালয় এলাকায় রিকশা চালাই। ওখানেই আন্দোলনের সময় পরিচিতি পাইছি। তাই আমি এই আসন থেকেই নির্বাচন করতে চাই। আমি নিজেই এই আসনটা বাইছা নিছি। সেদিন তার হাতে মনোনয়ন ফরম তুলে দেন এনসিপির মুখ্য সমন্বয়ক নাসীরুদ্দীন পাটওয়ারী এবং জ্যেষ্ঠ যুগ্ম সদস্যসচিব ডা. তাসনিম জারা। ঢাকা-৮ আসনে বিএনপির সম্ভাব্য প্রার্থী মির্জা আব্বাস এবং জামায়াতে ইসলামী মনোনীত প্রার্থী অ্যাডভোকেট ড. হেলাল উদ্দিন।",
    "url": "https://www.dhakapost.com/politics/415618",
    "date": "2025-12-10T13:10:53+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 161,
    "scraped_at": "2026-02-05T13:18:00.819764"
  },
  {
    "title": "পিআর আন্দোলন ছিল জামায়াতের পরিকল্পিত রাজনৈতিক প্রতারণা : নাহিদ ইসলাম",
    "body": "জামায়াতে ইসলামীর তথাকথিত আনুপাতিক প্রতিনিধিত্ব (পিআর) আন্দোলন একটি পরিকল্পিত রাজনৈতিক প্রতারণা ছাড়া কিছুই ছিল না বলে মন্তব্য করেছেন জাতীয় নাগরিক পার্টির (এনসিপি) আহ্বায়ক নাহিদ ইসলাম। তিনি বলেন, জনগণের গণঅভ্যুত্থানের পরিপ্রেক্ষিতে রাষ্ট্র ও সংবিধানের পুনর্গঠনের প্রকৃত প্রশ্ন থেকে জাতীয় সংলাপ ও ঐকমত্য কমিশনের সংস্কার প্রক্রিয়াকে ভিন্ন খাতে প্রবাহিত করতে এ আন্দোলন করা হয়েছিল। রোববার (১৯ অক্টোবর) বিকেলে নিজের ফেসবুক অ্যাকাউন্টে দেওয়া এক পোস্টে এসব কথা বলেন নাহিদ। এনসিপির আহ্বায়ক পোস্টে লেখেন, ভোটের আনুপাতিক প্রতিনিধিত্বের (পিআর) ভিত্তিতে উচ্চকক্ষ প্রতিষ্ঠার দাবিটি ছিল সাংবিধানিক সুরক্ষা হিসেবে। আমরা এ ধরনের মৌলিক সংস্কার ঘিরে একটি আন্দোলন গড়ে তুলতে চেয়েছিলাম এবং জুলাই সনদের আইনি কাঠামোকে বিস্তৃত জাতীয় ঐকমত্যের মাধ্যমে প্রতিষ্ঠিত করতে চেয়েছিলাম। কিন্তু জামায়াত ও তার মিত্ররা এই এজেন্ডা হাইজ্যাক করে এটিকে শুধু পিআর ইস্যুতে পরিণত করে। এই পিআর আন্দোলনকে দলীয় হীন স্বার্থ আদায়ে দরকষাকষির হাতিয়ার হিসেবে ব্যবহার করে। তাদের উদ্দেশ্য কখনোই সংস্কার ছিল না, এটি ছিল কৌশল মাত্র। নাহিদ আরও লেখেন, জামায়াতে ইসলামী জুলাই অভ্যুত্থানের আগে বা পরে কখনো সংস্কার আলোচনায় অংশ নেয়নি। তারা কোনো বাস্তব প্রস্তাব, কোনো সাংবিধানিক দৃষ্টিভঙ্গি এবং একটি গণতান্ত্রিক প্রজাতন্ত্রের প্রতি কোনো প্রতিশ্রুতি দেয়নি। ‘ঐকমত্য কমিশনের সংস্কারের প্রতি তাদের হঠাৎ সমর্থন কোনো দৃঢ় বিশ্বাসের কিছু ছিল না, বরং এটি ছিল কৌশলগত অনুপ্রবেশ, সংস্কারবাদের ছদ্মবেশে একটি রাজনৈতিক নাশকতা।’ বাংলাদেশের জনগণ তাদের প্রতারণা স্পষ্টভাবে বুঝতে পেরেছে জানিয়ে তিনি লেখেন, তারা জেগে উঠেছে এবং আর কোনো মিথ্যা সংস্কারবাদী বা কৌশলী ব্যক্তিদের দ্বারা প্রতারিত হবে না। সর্বশক্তিমান (আল্লাহ) কিংবা এই দেশের সার্বভৌম জনগণ কেউই আর কখনো অসৎ, সুবিধাবাদী এবং নৈতিকভাবে দেউলিয়া শক্তিকে তাদের শাসন করতে দেবে না।",
    "url": "https://www.dhakapost.com/politics/403186",
    "date": "2025-10-19T17:53:26+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 241,
    "scraped_at": "2026-02-05T13:18:02.508906"
  },
  {
    "title": "একমাস ধরে প্রতি রাতে দুধ ও গুড় একসঙ্গে খেলে কী হয়?",
    "body": "অনেকের কাছেই ঘুমের আগে এক গ্লাস গরম গুড়ের দুধ আরামদায়ক একটি রীতিতে পরিণত হয়েছে। এর প্রশান্তিদায়ক এবং পুষ্টিকর গুণাবলী শরীরের জন্য নানা উপকার বয়ে আনে। উষ্ণ দুধ এবং প্রাকৃতিক গুড়ের এই সহজ মিশ্রণটি কেবল ঐতিহ্যবাহীই নয়, বরং সহজে তৈরিও করা যায়। রাতে যখন আপনার প্রশান্তিদায়ক কিছুর প্রয়োজন হয় তখন এটি সাহায্য করতে পারে। যদিও উভয় উপাদানেরই নিজস্ব পুষ্টিগুণ রয়েছে, তবে ধারাবাহিকভাবে এই দুই উপাদান একসঙ্গে খেলে তা শরীরে লক্ষণীয় পরিবর্তন আনতে পারে। একমাস ধরে প্রতি রাতে দুধ ও গুড় একসঙ্গে খেলে কী হয়? চলুন জেনে নেওয়া যাক- ১. উন্নত ঘুমের মান গরম দুধে স্বাভাবিকভাবেই ট্রিপটোফ্যান থাকে। এটি একটি অ্যামাইনো অ্যাসিড যা মেলাটোনিন উৎপাদনে সহায়তা করে। মেলাটোনিন হলো ঘুম নিয়ন্ত্রণকারী হরমোন। এটি দ্রুত ঘুমাতে এবং গভীর বিশ্রাম উপভোগ করতে সাহায্য করে। আমেরিকান জার্নাল অফ ক্লিনিক্যাল নিউট্রিশনে প্রকাশিত একটি গবেষণায় দেখা গেছে যে, ট্রিপটোফ্যান সমৃদ্ধ খাবার ঘুমের মানের ওপর ইতিবাচক প্রভাব ফেলে। ২. হজমশক্তি উন্নত করে এবং পেট ফাঁপা কমায় গুড় মৃদু হজমে সহায়তা করার জন্য পরিচিত কারণ এটি পাচক এনজাইম নিঃসরণে উৎসাহিত করে। উষ্ণ দুধের সঙ্গে গুড় মিশ্রিত করলে তা পেটকে শিথিল করে এবং অস্বস্তি কমাতে সাহায্য করে। রাতের খাবারের পরে গুড় ও দুধ পেট ফাঁপা কমায়। এর প্রভাব হালকা কিন্তু নিয়মিত ব্যবহারে লক্ষ করা যায়। ৩. আয়রন এবং শক্তির প্রাকৃতিক বৃদ্ধি গুড়ে অল্প পরিমাণে আয়রন এবং খনিজ থাকে, যা নিয়মিত সেবন করলে শক্তির মাত্রা বজায় রাখে। যদিও এটি আয়রনের ঘাটতির চিকিৎসা নয়। তবে এটি আপনার খনিজ গ্রহণে অবদান রাখতে পারে। রাতে খেলে এটি সতেজ বোধ করতে সাহায্য করে, কারণ স্থিতিশীল আয়রনের মাত্রা ক্লান্তি কমাতে ভূমিকা পালন করে। ৪. শান্ত মেজাজ এবং চাপের মাত্রা হ্রাস সাধারণভাবে উষ্ণ পানীয় স্নায়ুতন্ত্রকে প্রশমিত করতে সাহায্য করে। দুধে বি ভিটামিনের মতো পুষ্টি থাকে যা মেজাজ নিয়ন্ত্রণে সহায়তা করে। ব্রিটিশ জার্নাল অফ নিউট্রিশন সান ডিয়েগো স্টেট ইউনিভার্সিটির ২০২৫ সালের একটি গবেষণা প্রকাশ করেছে যেখানে গরম পানীয় ভালো ঘুম এবং মানসিক চাপ কমানোর সঙ্গে সম্পর্কিত। ৫. ত্বক সুস্থ থাকে গুড় অ্যান্টিঅক্সিডেন্ট সরবরাহ করে, অন্যদিকে দুধ প্রোটিন এবং স্বাস্থ্যকর চর্বি সরবরাহ করে যা ত্বকের স্বাস্থ্য বজায় রাখে। নিয়মিত এই মিশ্রণটি পান করলে ত্বকের হাইড্রেশন উন্নত হতে পারে এবং প্রাকৃতিক উজ্জ্বলতা বৃদ্ধি পায়। যদিও এটি ত্বকের যত্নের পণ্যের মতো কাজ করবে না, তবে সঠিক হাইড্রেশন এবং ডায়েটের সঙ্গে মিলিত হলে অভ্যন্তরীণ পুষ্টি বৃদ্ধি পাবে।",
    "url": "https://www.dhakapost.com/lifestyle/415603",
    "date": "2025-12-10T12:14:52+06:00",
    "author": "লাইফস্টাইল ডেস্ক",
    "category": "lifestyle",
    "language": "bn",
    "token_count": 355,
    "scraped_at": "2026-02-05T13:18:04.068287"
  },
  {
    "title": "তাইজুলদের পেছনে ফেলে আইসিসির মাসসেরা হারমার",
    "body": "আইসিসির নভেম্বর মাসের ‘প্লেয়ার্স অব দ্য মান্থ’ নির্বাচিত হয়েছেন দক্ষিণ আফ্রিকার অফস্পিনার সিমন হারমার। ভারতের বিপক্ষে টেস্ট সিরিজে দুর্দান্ত পারফরম্যান্সের সুবাদে তিনি এই স্বীকৃতি পেলেন। বাংলাদেশের স্পিনার তাইজুল ইসলাম ও পাকিস্তানের অলরাউন্ডার মোহাম্মদ নওয়াজকে পেছনে ফেলে প্রথমবারের মতো এই মর্যাদাপূর্ণ পুরস্কার জিতলেন হারমার। দক্ষিণ আফ্রিকার অফস্পিনার হারমার ভারতের বিপক্ষে ২-০ তে সিরিজ জয়ের অন্যতম নায়ক। ২৫ বছরে প্রথমবার এশিয়ার কোনো দেশে প্রোটিয়াদের প্রথম জয়ে তার ছিল অসামান্য অবদান। মাত্র ৮.৯৪ গড়ে কলকাতা ও গুয়াহাটিতে ১৭ উইকেট নেন তিনি। প্রথম টেস্টে ৮ উইকেট নেন হারমার। দ্বিতীয় ম্যাচে নেন ৭ উইকেট। বল হাতে দারুণ অবদান রেখে সিরিজ সেরাও হন তিনি। পুরস্কার জয়ের প্রতিক্রিয়ায় হারমার বলেন, “আইসিসির ‘প্লেয়ার অব দ্য মান্থ’ হতে পারা আমার জন্য দারুণ সম্মানের। দেশের হয়ে খেলাই আমার স্বপ্ন, এর সঙ্গে এমন স্বীকৃতি পাওয়া সত্যিই বাড়তি প্রাপ্তি।” তিনি আরও বলেন, “এই পুরস্কার আমি আমার সতীর্থ, কোচ ও সাপোর্ট স্টাফদের সঙ্গে ভাগ করে নিতে চাই। পাশাপাশি এটি উৎসর্গ করছি আমার পরিবারের প্রতি, যারা আমাকে সমর্থন দেন এবং অনেক সময় আমাকে বাড়ি ছেড়ে দূরে থাকতে দেন আমার স্বপ্ন পূরণের জন্য।” নভেম্বরের সেরা হওয়ার দৌড়ে ছিলেন বাংলাদেশের বাঁহাতি স্পিনার তাইজুল ইসলামও। ঘরের মাটিতে আয়ারল্যান্ডের বিপক্ষে দুই টেস্টে ২৬.৩০ গড়ে ১৩ উইকেট নেন তিনি। ২-০ তে সিরিজ জয়ে শীর্ষ উইকেটশিকারি ছিলেন। সিলেটে ৫ উইকেট পান তাইজুল। তারপর মিরপুরে দ্বিতীয় ম্যাচে দুটি ইনিংসেই চারটি করে উইকেট দখল করেন। দারুণ বোলিংয়ে সিরিজ সেরা হন এই স্পিনার।",
    "url": "https://www.dhakapost.com/sports/cricket/416820",
    "date": "2025-12-15T14:44:16+06:00",
    "author": "স্পোর্টস ডেস্ক",
    "category": "sports",
    "language": "bn",
    "token_count": 220,
    "scraped_at": "2026-02-05T13:18:05.712290"
  },
  {
    "title": "ধর্মীয় অনুভূতিতে আঘাত দিয়ে দেশে অস্থিরতা তৈরির অপচেষ্টা চলছে",
    "body": "ধর্মীয় অনুভূতিতে আঘাত দিয়ে দেশে অস্থিরতা তৈরির অপচেষ্টা চলছে উল্লেখ করে সতর্কতার সঙ্গে উদ্ভূত পরিস্থিতি মোকাবিলা করার আহ্বান জানিয়েছে ইসলামী আন্দোলন বাংলাদেশ। মঙ্গলবার (২৫ নভেম্বর) এক বিবৃতিতে এ আহ্বান জানান ইসলামী আন্দোলন বাংলাদেশের মহাসচিব অধ্যক্ষ হাফেজ মাওলানা ইউনুস আহমদ। তিনি বলেন, বাংলাদেশের মানুষ ধর্মপ্রাণ। ধর্ম সম্পর্কে তাদের অনুভূতি খুবই সংবেদনশীল। এই সুন্দর ও উত্তম নাগরিক বৈশিষ্ট্যটি ব্যবহার করেই কুচক্রী মহল বার বার অস্থিরতা তৈরির অপচেষ্টা করেই যাচ্ছে। তারই ধারাবাহিকতায় বাউল আবুল হোসেন মহান আল্লাহ তায়ালা সম্পর্কে অশালীন-অশ্লীল মন্তব্য করে পরিস্থিতি ঘোলাটে করেছে আর এখন আরেক দল সেই সুযোগে স্বার্থ হাসিলের নোংরা খেলায় মেতে উঠেছে। ইসলামী আন্দোলন মনে করে, দেশের এই ক্রান্তিকালে আমাদের সামাজিক ও রাজনৈতিক ঐক্য বিনষ্ট করার এক গভীর চক্রান্তের অংশ এটা। ফলে যারাই সমাজে অস্থিরতা তৈরির চেষ্টা করছে তাদের আইনের আওতায় আনতে হবে। ইসলামী আন্দোলন বাংলাদেশের মহাসচিব বলেন, বাউলকাণ্ডে প্রতিক্রিয়াকে বড় করে দেখানো হচ্ছে। বাউল আবুল হোসেনের ধৃষ্টতামূলক মন্তব্যকে আমলে না নিয়ে প্রতিক্রিয়ায় জনতা কি করেছে তা প্রধান করে তোলা হয়েছে। অথচ বাউল আবুল হোসেন যে অশ্লীল ও অশালীন মন্তব্য করেছে তা সীমাহীন অপরাধ। মানুষের বাকস্বাধীনতা আছে কিন্তু কাউকে অপমান করা, কারো বিশ্বাসকে আঘাত করা শাস্তিযোগ্য অপরাধ। বাউল আবুল হোসেন সেই অপরাধ করে পরিস্থিতি উস্কে দিয়েছে। তাই বাউল আবুল হোসেন এবং এখন যারা তার পক্ষ নিচ্ছেন তাদের কোনো রাজনৈতিক হীন অভিলাষ আছে কিনা তা খতিয়ে দেখতে হবে। এবং এই ঘটনায় সাধারণ জনতার ওপরে দোষারোপের রাজনীতি চলছে, পুলিশি হয়রানির যে পাঁয়তারা চলছে তা রোধ করতে হবে। অধ্যক্ষ ইউনুস আহমদ সবার প্রতি আহ্বান রেখে বলেন, যে কোনো ঘটনায় আমাদের বস্তুনিষ্ঠ দৃষ্টিতে দেখতে হবে। ইনসাফের সঙ্গে পক্ষ বাছাই করতে হবে। এবং প্রতিটি ঘটনার ক্রিয়া ও তার প্রতিক্রিয়া কি, কারা এর দ্বারা লাভবান হচ্ছে তা বিবেচনায় নিতে হবে। জাতির এই ক্রান্তিকালে সতর্কতার সঙ্গে সবাইকে ভূমিকা নির্ধারণ করতে হবে।",
    "url": "https://www.dhakapost.com/politics/412186",
    "date": "2025-11-25T17:07:45+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 276,
    "scraped_at": "2026-02-05T13:18:11.257694"
  },
  {
    "title": "জুনিয়র বৃত্তি : ২০ পরীক্ষার্থীর জন্য একজন পরিদর্শক, ৩ ফুট দূরত্বে আসন",
    "body": "২০২৫ সালের জুনিয়র বৃত্তি পরীক্ষা সুষ্ঠু, সুন্দর ও প্রশ্নফাঁসমুক্তভাবে সম্পন্ন করতে পরীক্ষা কেন্দ্রগুলোতে কড়া শৃঙ্খলা আরোপ করেছে শিক্ষা বোর্ড। নতুন নির্দেশনা অনুযায়ী, প্রতিটি পরীক্ষা কক্ষে প্রতি ২০ জন পরীক্ষার্থীর জন্য একজন করে কক্ষ পরিদর্শক নিয়োজিত থাকবেন এবং পরীক্ষার্থীদের আসন ব্যবস্থা করতে হবে কমপক্ষে তিন ফুট দূরত্ব বজায় রেখে। পাশাপাশি পরীক্ষা শুরুর আগেই কেন্দ্র ব্যবস্থাপনা, প্রশ্নপত্রের নিরাপত্তা ও নজরদারি জোরদারের ওপর গুরুত্ব দিয়েছে কর্তৃপক্ষ। রোববার (১৪ ডিসেম্বর) বোর্ডের ওয়েবসাইটে প্রকাশিত কেন্দ্রসচিবদের জন্য জরুরি নির্দেশনায় এসব তথ্য জানানো হয়েছে। বাংলাদেশ আন্তঃশিক্ষা বোর্ড সমন্বয় কমিটির ওই নির্দেশনায় বলা হয়েছে, জুনিয়র বৃত্তি পরীক্ষা সকাল ১০টায় শুরু হবে। বাংলা, ইংরেজি ও গণিত বিষয়ে পূর্ণমান ১০০ করে সময় থাকবে তিন ঘণ্টা। বিজ্ঞান এবং বাংলাদেশ ও বিশ্বপরিচয় বিষয়ের পরীক্ষা ৫০+৫০ নম্বরে অনুষ্ঠিত হবে, প্রতিটি বিষয়ের জন্য সময় ১ ঘণ্টা ৩০ মিনিট করে, মোট তিন ঘণ্টা। পরীক্ষার্থীদের পরীক্ষা শুরুর অন্তত ৩০ মিনিট আগে কেন্দ্রে প্রবেশ নিশ্চিত করতে হবে। প্রশ্নপত্রের নিরাপত্তা নিশ্চিত করতে পরীক্ষা শুরুর সাত দিন আগে ট্রেজারি বা থানা লকারে সংরক্ষিত প্রশ্নপত্রের প্যাকেট যাচাইয়ের নির্দেশ দেওয়া হয়েছে। এ সময় সংশ্লিষ্ট ট্রেজারি কর্মকর্তা, উপজেলা নির্বাহী কর্মকর্তা, কেন্দ্রসচিব ও পরীক্ষা পরিচালনা কমিটির সদস্যদের উপস্থিত থাকা বাধ্যতামূলক। প্রশ্নপত্র দুই সেটে তারিখ ও সেটভিত্তিক আলাদা করে সিকিউরিটি খামে প্যাকেট করতে হবে। নির্দেশনায় আরও বলা হয়, পরীক্ষার দিন ট্রেজারি থেকে পুলিশের প্রহরায় প্রশ্নপত্র কেন্দ্রে আনতে হবে। বোর্ড থেকে এসএমএসের মাধ্যমে যে সেট ব্যবহারের নির্দেশ দেওয়া হবে, কেবল সেই সেটই খোলা যাবে। অব্যবহৃত প্রশ্নপত্রের সিকিউরিটি খাম অক্ষত অবস্থায় উপজেলা কমিটির মাধ্যমে জেলা কমিটির কাছে জমা দিতে হবে। পরীক্ষা কেন্দ্রে কেন্দ্রসচিব ছাড়া অন্য কেউ মোবাইল ফোন বা কোনো ইলেকট্রনিক ডিভাইস বহন করতে পারবেন না। কেন্দ্রসচিব ছবি তোলা যায় না—এমন সাধারণ মোবাইল ফোন ব্যবহার করতে পারবেন। পরীক্ষাকালীন সময়ে কেন্দ্র সংশ্লিষ্ট বিদ্যালয়ের নিয়মিত ক্লাস বন্ধ রাখতে হবে এবং অনলাইনে তথ্য প্রদানের ক্ষেত্রেও সতর্ক থাকার নির্দেশ দেওয়া হয়েছে। এদিকে মাধ্যমিক ও উচ্চ শিক্ষা অধিদপ্তর প্রকাশিত সংশোধিত সময়সূচি অনুযায়ী, জুনিয়র বৃত্তি পরীক্ষা শুরু হবে ২৮ ডিসেম্বর এবং শেষ হবে ৩১ ডিসেম্বর ২০২৫। নির্ধারিত সময়সূচি অনুযায়ী পরীক্ষা গ্রহণ এবং উত্তরপত্র নির্দিষ্ট বিধি মেনে প্যাকেট করে উপজেলা কমিটির কাছে সিলগালা অবস্থায় জমা দেওয়ার নির্দেশ দেওয়া হয়েছে।",
    "url": "https://www.dhakapost.com/education/416604",
    "date": "2025-12-14T17:06:13+06:00",
    "author": "নিজস্ব প্রতিবেদক",
    "category": "education",
    "language": "bn",
    "token_count": 326,
    "scraped_at": "2026-02-05T13:18:14.339909"
  },
  {
    "title": "দেশের মানুষ বিশ্বাস করে না ফেব্রুয়ারিতে নির্বাচন হবে : আনিসুল ইসলাম",
    "body": "জাতীয় পার্টির চেয়ারম্যান ব্যারিস্টার আনিসুল ইসলাম মাহমুদ বলেছেন, প্রধান উপদেষ্টাসহ সরকারের উপদেষ্টারা বারবার বলছেন, ফেব্রুয়ারিতে জাতীয় নির্বাচন হবে। এ ছাড়া আগামী নির্বাচন স্মরণকালের সর্বশ্রেষ্ঠ গ্রহণযোগ্য, নিরপেক্ষ, অবাধ, সুষ্ঠু হবে বলে বারবার ঘোষণা দেওয়া হচ্ছে। অপরদিকে সরকারের তথ্য উপদেষ্টা বলেছেন, প্রশাসনের সব পদ বিএনপি-জামায়াত ভাগাভাগি করে নিয়েছে। তাহলে এ ধরনের প্রহসনের প্রশাসন দিয়ে অবাধ, সুষ্ঠু, নিরপেক্ষ ও গ্রহণযোগ্য নির্বাচন হবে, তা একজন শিশুও বিশ্বাস করে না। শনিবার (১১ অক্টোবর) রাজধানীর গুলশানে হাওলাদার টাওয়ারে জাতীয় যুব সংহতির কেন্দ্রীয় প্রতিনিধি সভায় তিনি এসব কথা বলেন। জাতীয় পার্টির চেয়ারম্যান বলেন, আমি অনেক জায়গায় বৈঠকে যাই, সেখানে রাজনীতিবিদসহ সমাজের বিভিন্ন প্রতিষ্ঠিত ব্যক্তিরা থাকেন। তারা আমাকে প্রশ্ন করেন, ফেব্রুয়ারিতে নির্বাচন হবে কি না? তখন আমি উত্তরে বলি, আপনাদের প্রশ্নের মধ্যেই উত্তর রয়েছে। এই প্রশ্নের মধ্য দিয়ে প্রমাণিত হয় আপনি নিজে ফেব্রুয়ারিতে নির্বাচন নিয়ে সংশয়ের মধ্যে রয়েছেন। শুধু তারা নয়, দেশের সাধারণ মানুষও সর্বত্র একে অন্যকে প্রশ্ন করেন, ফেব্রুয়ারিতে নির্বাচন হবে কি না? তার মানে দেশের সাধারণ মানুষও বিশ্বাস করে না ফেব্রুয়ারিতে নির্বাচন হবে। দেশে মব সন্ত্রাস চলছে বলে উল্লেখ করে আনিসুল ইসলাম বলেন, অনেকে এই মব সন্ত্রাসের ভয়ে ভীত। অনেকেই মব সন্ত্রাসের ভয়ে সত্য কথা বলছে না। মব সন্ত্রাসের পাশাপাশি সারা দেশে হত্যাকাণ্ড চলছে। প্রতিদিন পুলিশ অজ্ঞাত মরদেহ উদ্ধার করছে। জবাই করে মানুষ হত্যা করা হচ্ছে। প্রকাশ্যে গুলি করে মানুষ হত্যা হচ্ছে। এ ধরনের চরম অবনতিশীল আইনশৃঙ্খলা পরিস্থিতির মধ্যে অবাধ, সুষ্ঠু, নিরপেক্ষ নির্বাচনের কথা বলা হাস্যকর। আজ গায়ের জোরে সংবিধান পরিবর্তনের কথা বলছেন বলে উল্লেখ করেন তিনি। জাতীয় পার্টির চেয়ারম্যান বলেন, আমি সবাইকে অনুরোধ করব, গায়ের জোরে সংবিধান পরিবর্তনের কথা কল্পনা করবেন না। কারণ আগামী ১০ বছর পর আরেকটা বিপ্লবের মাধ্যমে বলা হবে, যারা সংবিধান পরিবর্তন করেছিলেন তারা অপরাধী। তাদের বিচার হবে। সংবিধান যদি পরিবর্তন করতে হয়, তাহলে নির্বাচিত পার্লামেন্ট দরকার। তাছাড়া ৫ আগস্ট ছাত্র-জনতার বিপ্লবের পর চাইলেও সংবিধান পরিবর্তন করে দেশ শাসন করা যেত। কিন্তু সেটা করা হয়নি। সাংবিধানিকভাবে শপথ নিয়ে রাষ্ট্র পরিচালনা করছেন। তাই এখন আর সংবিধান পরিবর্তনের কথা ভাববেন না। জাতীয় যুব সংহতির আহ্বায়ক ফখরুল আহসান শাহজাদার সভাপতিত্বে অনুষ্ঠিত প্রতিনিধি সভায় প্রধান আলোচক হিসেবে বক্তব্য দেন জাতীয় পার্টির মহাসচিব এ বি এম রুহুল আমিন হাওলাদার। এতে আরও বক্তব্য দেন জাতীয় পার্টির সিনিয়র কো-চেয়ারম্যান কাজী ফিরোজ রশিদ, নির্বাহী চেয়ারম্যান মো. মুজিবুল হক চুন্নু, কো-চেয়ারম্যান সৈয়দ আবু হোসেন বাবলা প্রমুখ।",
    "url": "https://www.dhakapost.com/politics/401187",
    "date": "2025-10-11T19:44:18+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 355,
    "scraped_at": "2026-02-05T13:18:15.824818"
  },
  {
    "title": "ওসমান হাদি গুলিবিদ্ধ, প্রধান উপদেষ্টার কঠোর বার্তা",
    "body": "রাজধানীর বিজয়নগর এলাকায় ইনকিলাব মঞ্চের মুখপাত্র ও ঢাকা-৮ আসনের সম্ভাব্য স্বতন্ত্র প্রার্থী শরিফ ওসমান হাদি দুর্বৃত্তদের গুলিতে গুরুতর আহত হওয়ার ঘটনায় গভীর উদ্বেগ প্রকাশ করেছেন অন্তর্বর্তীকালীন সরকারের প্রধান উপদেষ্টা প্রফেসর ড. মুহাম্মদ ইউনূস। তিনি বলেন, নির্বাচনী পরিবেশে এমন সহিংস হামলা একেবারে অগ্রহণযোগ্য এবং দেশের শান্তিপূর্ণ রাজনৈতিক অঙ্গনের জন্য এটি অত্যন্ত দুঃখজনক ঘটনা। শুক্রবার এক বিবৃতিতে এসব কথা বলেছেন প্রধান উপদেষ্টা। বিষয়টি জানিয়েছে প্রধান উপদেষ্টার প্রেস উইং। বিবৃতিতে বলা হয়, আহত ওসমান হাদির সর্বোচ্চ চিকিৎসা নিশ্চিত করতে সংশ্লিষ্টদের প্রয়োজনীয় সব ব্যবস্থা গ্রহণের নির্দেশ দিয়েছেন প্রধান উপদেষ্টা। এছাড়া, চিকিৎসা কার্যক্রম নিবিড়ভাবে তদারকি করার জন্য স্বাস্থ্য মন্ত্রণালয়কে প্রয়োজনীয় দিকনির্দেশনা প্রদান করেছেন। একই সঙ্গে, প্রধান উপদেষ্টা আইনশৃঙ্খলা রক্ষাকারী বাহিনীকে দ্রুত সময়ের মধ্যে তদন্ত চালিয়ে হামলায় জড়িত সবাইকে শনাক্ত করে আইনের আওতায় আনার কঠোর নির্দেশ দিয়েছেন। তিনি ঘটনাস্থল থেকে আলামত সংগ্রহ, প্রত্যক্ষদর্শীর তথ্য গ্রহণ, সিসিটিভি ফুটেজ পর্যালোচনা এবং হামলার পেছনে কোনো সংগঠিত পরিকল্পনা থাকলে তা উন্মোচনের জন্য তাৎক্ষণিক পদক্ষেপ নিতে বলেছেন। প্রধান উপদেষ্টা বলেন, নির্বাচনকে বাধাগ্রস্ত করার উদ্দেশ্যে কোনো ধরনের সহিংসতা বরদাশত করা হবে না। জনগণের নিরাপত্তা এবং প্রার্থীদের অবাধ চলাচল নিশ্চিত করা আমাদের দায়িত্ব। দোষীরা যেই হোক, আইনের আওতায় আনা হবে। তিনি দেশের সব রাজনৈতিক পক্ষ, কর্মী-সমর্থক এবং নাগরিকদের প্রতি শান্তি ও সংযম বজায় রাখার আহ্বান জানান, যেন আসন্ন নির্বাচন শান্তিপূর্ণ, অংশগ্রহণমূলক ও নিরাপদ পরিবেশে অনুষ্ঠিত হতে পারে।",
    "url": "https://www.dhakapost.com/politics/416124",
    "date": "2025-12-12T15:49:16+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 204,
    "scraped_at": "2026-02-05T13:18:17.389775"
  },
  {
    "title": "চকবাজারে নিষিদ্ধ ছাত্রলীগের ঝটিকা মিছিল, ৪ পুলিশ ক্লোজড",
    "body": "নিষিদ্ধঘোষিত ছাত্রলীগের একটি দল চট্টগ্রামের চট্টেশ্বরী রোডে ঝটিকা মিছিল ও ককটেল বিস্ফোরণের ঘটনায় পুলিশের চার সদস্যকে ক্লোজড করা হয়েছে। তাদেরকে পুলিশ লাইন্সে সংযুক্ত করা হয়েছে। পুলিশ সূত্রে জানা গেছে, সোমবার (১ ডিসেম্বর) রাতে তাদের ক্লোজড করা হয়। ক্লোজড করা সদস্যদের মধ্যে একজন সহকারী উপপরিদর্শক (এএসআই) ও তিনজন কনস্টেবল রয়েছেন, যারা চকবাজার থানায় দায়িত্ব পালন করছিলেন। পুলিশ তাদের নাম প্রকাশ করেনি। নাম প্রকাশে অনিচ্ছুক এক ঊর্ধ্বতন কর্মকর্তা জানান, চারজন টহলদার মিছিলের খবর ঊর্ধ্বতন কর্মকর্তাদের জানায়নি। পরে সামাজিক যোগাযোগমাধ্যমে ভিডিও ছড়িয়ে পড়লে বিষয়টি প্রকাশ্যে আসে। এর আগে শনিবার চট্টশ্বরী এলাকায় ঝটিকা মিছিল ও ককটেল বিস্ফোরণ করে নিষিদ্ধ ঘোষিত ছাত্রলীগের একদল কর্মী। যদিও ঘটনার পর চকবাজার থানার ভারপ্রাপ্ত কর্মকর্তা শরিফুল ইসলাম তার থানা এলাকায় এ রকম কোনো ঘটনা ঘটেনি বলে দাবি করেন।",
    "url": "https://www.dhakapost.com/politics/413877",
    "date": "2025-12-02T19:53:25+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 119,
    "scraped_at": "2026-02-05T13:18:19.175886"
  },
  {
    "title": "জুলাই সনদের আইনি ভিত্তি এখনো বাকি, সরকারের উচিত দ্রুত নিশ্চিত করা",
    "body": "জামায়াতে ইসলামীর নায়েবে আমির ডা. সৈয়দ আবদুল্লাহ মোহাম্মদ তাহের বলেছেন, আজকের স্বাক্ষরের মাধ্যমে আমরা সনদে একমত হয়েছি, তবে এর আইনি ভিত্তি এখনো বাকি রয়েছে। সরকারের উচিত তা দ্রুত নিশ্চিত করা। শুক্রবার (১৭ অক্টোবর) সন্ধ্যায় জুলাই সনদ স্বাক্ষর শেষে সাংবাদিকদের সঙ্গে আলাপকালে এ কথা বলেন তিনি। জামায়াতের নায়েবে আমির বলেন, আজকের স্বাক্ষরের মাধ্যমে আমরা সনদে একমত হয়েছি, তবে এর আইনি ভিত্তি এখনো বাকি রয়েছে। সরকারের উচিত তা দ্রুত নিশ্চিত করা। ডা. তাহের জানান, সনদে স্বাক্ষর করা হলেও আইনগত স্বীকৃতি না থাকায় এর কার্যকরী প্রয়োগ এখনো সম্পন্ন হয়নি। তিনি আরও বলেন, দীর্ঘ আলোচনার মাধ্যমে জাতীয় ঐকমত্য কমিশনের মিটিংয়ে যে নীতি ও দৃষ্টিভঙ্গি নির্ধারিত হয়েছে, সেটি যেন সরকার দ্রুত বাস্তবায়ন করে। জামায়াতের এ নেতা সতর্ক করে বলেন, যদি সরকার ডিলে করে বা এমন কিছু চিন্তা করে, তাহলে সেটা আবার জুলাইয়ের সাথে জাতীয় গাদ্দারি হিসেবে বিবেচিত হবে এবং নতুন রাজনৈতিক জটিলতা সৃষ্টি করবে। সনদ বাস্তবায়িত হলে দেশ উপকৃত হবে উল্লেখ করে ডা. তাহের বলেন, আজকের স্বাক্ষরের মাধ্যমে আমরা প্রধান উপদেষ্টার প্রতি সম্মান রেখেছি। আশা করি তিনিও তাদের বক্তব্য অনুযায়ী সনদ বাস্তবায়নে দ্রুত পদক্ষেপ নেবেন। তিনি বলেন, সনদে যা লিখিত আছে তা বাস্তবায়িত হলে দেশের রাজনৈতিক ও সামাজিক কাঠামোতে ইতিবাচক পরিবর্তন আসবে।",
    "url": "https://www.dhakapost.com/politics/402729",
    "date": "2025-10-17T18:57:26+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 187,
    "scraped_at": "2026-02-05T13:18:21.005646"
  },
  {
    "title": "ভেবেছিলাম চাঁদাবাজমুক্ত দেশ গড়ব কিন্তু চাঁদা আদায় বন্ধ হয়নি",
    "body": "ইসলামী আন্দোলন বাংলাদেশের নায়েবে আমির মুফতি সৈয়দ মুহাম্মদ ফয়জুল করিম বলেছেন, নির্বাচন পেছানোর ষড়যন্ত্র চলছে। আমরা সরকারকে বলতে চাই, নির্বাচনের জন্য যথাযথ পরিবেশ তৈরি করতে হবে। ফেব্রুয়ারিতে নির্বাচন হতে হবে। শুক্রবার (৫ ডিসেম্বর) বিকেলে চট্টগ্রাম নগরের লালদিঘী মাঠে ৫ দফা দাবিতে ৮ দলের সমাবেশে তিনি এসব কথা বলেন। এতে প্রধান অতিথি ছিলেন জামায়াতে ইসলামীর আমির ডা. শফিকুর রহমান। ফয়জুল করিম বলেন, ভেবেছিলাম এবার বৈষম্য দূর হবে, চাঁদাবাজমুক্ত দেশ গড়ব। কিন্তু ২৪ এর পরও চাঁদা আদায় বন্ধ হয়নি। দেশে নিরাপত্তা নেই। ব্যবসায়ীরা ব্যবসা করতে পারছেন না। এমন দেশ আমরা চাইনি। আমরা ইসলামী হুকুমত কায়েম করতে চাই। এটি কায়েম হলে কোনো অন্যায়, বৈষম্য থাকবে না। কেউ খাবে, কেউ খাবে না তা হবে না। দেশের একটা টাকাও বিদেশে পাচার হবে না। তিনি আরও বলেন, আগামী নির্বাচনে মানুষ দুই ভাগে ভাগ হয়ে যাবে। কেউ দেশের পক্ষে থাকবে আর কেউ ভারতের পক্ষে। আজ থেকে দেশের পক্ষে ইসলামকে বিজয়ী করতে হবে। সবাইকে ঐক্যবদ্ধ থাকতে হবে। এর আগে দুপুর পৌনে ২টার দিকে সমাবেশের কার্যক্রম শুরু হয়। এ উপলক্ষ্যে দুপুর ১২টা থেকে সমাবেশস্থলে লোকজন জড়ো হতে থাকে। লালদিঘী মাঠেই জুমার নামাজ আদায় করেন সমাবেশে উপস্থিত লোকজন। ৮ দলের ঘোষিত পাঁচ দফা দাবি হলো— জুলাই জাতীয় সনদ ২০২৫ বাস্তবায়নের লক্ষ্যে জাতীয় নির্বাচনের আগে গণভোট আয়োজন, জাতীয় নির্বাচনে উভয় কক্ষে সংখ্যানুপাতিক প্রতিনিধিত্ব (পিআর) পদ্ধতি চালু, অবাধ, সুষ্ঠু ও গ্রহণযোগ্য নির্বাচনের জন্য সমান সুযোগের পরিবেশ নিশ্চিত করা, বিগত সরকারের সব জুলুম-নির্যাতন, গণহত্যা ও দুর্নীতির বিচার দৃশ্যমান করা এবং স্বৈরাচারের দোসর হিসেবে অভিযুক্ত জাতীয় পার্টি ও ১৪ দলের কার্যক্রম নিষিদ্ধ ঘোষণা।",
    "url": "https://www.dhakapost.com/politics/414508",
    "date": "2025-12-05T17:31:25+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 239,
    "scraped_at": "2026-02-05T13:18:24.903184"
  },
  {
    "title": "নির্বাচনকে সামনে রেখে দেশি-বিদেশি ষড়যন্ত্র হচ্ছে : জাহিদ হোসেন",
    "body": "আগামী ফেব্রুয়ারির নির্বাচনকে সামনে রেখে দেশি-বিদেশি ষড়যন্ত্র হচ্ছে বলে অভিযোগ করেছেন বিএনপির স্থায়ী কমিটির সদস্য ডা. এজেডএম জাহিদ হোসেন। তার দাবি, নির্বাচনকে পিছিয়ে দেওয়ার চেষ্টা চলছে। কিন্তু সেই ষড়যন্ত্র মোকাবিলা করার জন্য দল (বিএনপি) প্রস্তুত আছে। বৃহস্পতিবার (২৪ সেপ্টেম্বর) বিশ্ব ফার্মাসিস্ট দিবস উপলক্ষে ডিপ্লোমা ফার্মাসিস্ট অ্যাসোসিয়েশন অব বাংলাদেশ (ডি-ফ্যাব) কেন্দ্রীয় সংসদ আয়োজিত বর্ণাঢ্য র‍্যালি ও শহীদ রাষ্ট্রপতি জিয়াউর রহমানের মাজারে শ্রদ্ধা নিবেদন শেষে তিনি সাংবাদিকদের এসব কথা বলেন। ডা. জাহিদ বলেন, নির্বাচনে অংশগ্রহণ করে জনগণের অধিকার প্রতিষ্ঠায় ৩১ দফার আলোকে আগামীর বাংলাদেশ গড়ার জন্য তারেক রহমানের নেতৃত্বে বিএনপি গত ১৮ মাস পূর্ব থেকেই নির্বাচনী কার্যক্রম শুরু করেছে। নির্বাচনী প্রক্রিয়া যেহেতু একটি ধারাবাহিক কার্যক্রম, সেটি অব্যাহত আছে এবং চলছে। বিএনপির স্থায়ী কমিটির সদস্য বলেন, গণতন্ত্র পুনরুদ্ধারের আন্দোলনে যারা সম্পৃক্ত ছিলেন, সব মানুষের নেতা তারেক রহমান। জাহিদ হোসেন বলেন, বিএনপি এ দেশের বৃহত্তম গণতান্ত্রিক রাজনৈতিক দল এবং জনগণের অধিকার আদায়ের জন্য ভারপ্রাপ্ত চেয়ারম্যান তারেক রহমান আন্দোলন-সংগ্রামের নেতৃত্ব দিচ্ছেন। ফ্যাসিস্ট তাড়ানোর আন্দোলনে নেতৃত্ব দিয়েছেন। বিএনপির এই নেতা বলেন, কয়েক সপ্তাহের মধ্যে তারেক রহমান এসে শুধু বিএনপির নির্বাচনী প্রক্রিয়া নয়, গণতন্ত্র পুনরুদ্ধারের শেষ লগ্নের যেটি, সেটির নেতৃত্ব দেবেন।",
    "url": "https://www.dhakapost.com/politics/397508",
    "date": "2025-09-25T16:26:18+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 174,
    "scraped_at": "2026-02-05T13:18:26.715396"
  },
  {
    "title": "বিতর্কিত বক্তব্য দেওয়ায় শাহজাহান চৌধুরীকে শোকজ করল জামায়াত",
    "body": "চট্টগ্রাম নগরের জিইসি কনভেনশন হলে নির্বাচনী দায়িত্বশীল সম্মেলনে বিতর্কিত বক্তব্য দেওয়ায় বাংলাদেশ জামায়াতে ইসলামী কেন্দ্রীয় কর্মপরিষদ সদস্য শাহজাহান চৌধুরীর বিরুদ্ধে কারণ দর্শানোর নোটিশ জারি করা হয়েছে। সোমবার (২৪ নভেম্বর) দলটির সেক্রেটারি জেনারেল ও সাবেক এমপি মিয়া গোলাম পরওয়ারের সই করা এক নোটিশে এ সিদ্ধান্তের কথা জানানো হয়। যদিও মঙ্গলবার (২৫) নভেম্বর সন্ধ্যায় জামায়াতের ভেরিফায়েড পেজে নোটিশটি প্রকাশিত হয়। এতে বলা হয়, গত ২২ নভেম্বর অনুষ্ঠিত সম্মেলনে বক্তব্য রাখতে গিয়ে শাহজাহান চৌধুরী বলেন— নির্বাচন শুধু জনগণ দিয়ে নয়; বরং যার যার নির্বাচনী এলাকায় প্রশাসনের যারা আছেন, তাদের সবাইকে আমাদের আন্ডারে নিয়ে আসতে হবে। আমাদের কথায় উঠবে, বসবে, গ্রেপ্তার করবে, মামলা করবে। তার এই বক্তব্য সামাজিক যোগাযোগমাধ্যম ও বিভিন্ন গণমাধ্যমে ব্যাপকভাবে ছড়িয়ে পড়লে প্রশাসনের সর্বস্তরে তীব্র নিন্দা ও উদ্বেগের সৃষ্টি হয়। এমনকি কূটনৈতিক মহল থেকেও সরাসরি প্রতিক্রিয়া আসে। জামায়াতের পক্ষ থেকে জানানো হয়, রাষ্ট্রীয় প্রশাসনের নিরপেক্ষতা ও পেশাদারিত্বের বিরুদ্ধে এ ধরনের মন্তব্য দায়িত্বশীল রাজনৈতিক আচরণের পরিপন্থি। দলীয় গঠনতন্ত্র, নীতি ও আদর্শের বিরোধী বক্তব্য দেওয়ার কারণে সংগঠনের ভাবমর্যাদা ক্ষুণ্ন হয়েছে। ইতোপূর্বে শাহজাহান চৌধুরীকে একাধিকবার সতর্ক করা হলেও তার আচরণে কোনো পরিবর্তন দেখা যায়নি বলে নোটিশে উল্লেখ করা হয়েছে। এ ঘটনায় জামায়াতের আমির ডা. শফিকুর রহমানের নির্দেশে তাকে কারণ দর্শানোর নোটিশ প্রদান করা হয়েছে। নোটিশে আরও বলা হয়, কেন তার বিরুদ্ধে সাংগঠনিক ব্যবস্থা নেওয়া হবে না— তা লিখিতভাবে জানাতে হবে আগামী ৭ দিনের মধ্যে। নির্ধারিত সময়ে সন্তোষজনক জবাব না পাওয়া গেলে দলীয় গঠনতন্ত্র ও শৃঙ্খলাবিধি অনুযায়ী পরবর্তী সিদ্ধান্ত নেওয়া হবে।",
    "url": "https://www.dhakapost.com/politics/412233",
    "date": "2025-11-25T19:34:23+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 226,
    "scraped_at": "2026-02-05T13:18:28.525280"
  },
  {
    "title": "অবৈধভাবে সার মজুদ করায় গুদাম সিলগালা, ব্যবসায়ীর জেল",
    "body": "অবৈধভাবে সার মজুদ করে রাখার অভিযোগে ঠাকুরগাঁও সদর উপজেলায় আব্দুল্লাহ নামে এক ব্যবসায়ীর গুদাম সিলগালা করেছে প্রশাসন। এ সময় ভ্রাম্যমাণ আদালত ওই ব্যবসায়ীকে ৫ হাজার টাকা জরিমানা ও ৭ দিনের বিনাশ্রম কারাদণ্ড দেন। জব্দ করা হয় ইউরিয়া, পটাশ ও ফসফেটসহ মোট ৭৬৬ বস্তা সার। রোববার (১৪ ডিসেম্বর) দিবাগত রাতের দিকে সদর উপজেলার খোচাবাড়ি বাজার এলাকায় গোপন সংবাদের ভিত্তিতে এ অভিযান চালানো হয়। অভিযান পরিচালনা করেন সদর উপজেলা নির্বাহী কর্মকর্তা (ইউএনও) খাইরুল ইসলাম। এ সময় উপজেলা কৃষি কর্মকর্তা নাসিরুল ইসলামসহ প্রশাসনের অন্যান্য কর্মকর্তারাও উপস্থিত ছিলেন। উপজেলা প্রশাসন সূত্র জানায়, স্থানীয় কৃষকদের কাছ থেকে দীর্ঘদিন ধরে সার সংকট ও অবৈধ মজুদের অভিযোগ পাওয়া যাচ্ছিল। এসব অভিযোগের পরিপ্রেক্ষিতে জগনাথপুর ইউনিয়নের খোচাবাড়ি বাজারে অভিযান চালানো হয়। অভিযানের সময় ‘সোনালি ট্রেডার্স’ নামের একটি কীটনাশক ব্যবসাপ্রতিষ্ঠানের গুদামে বিপুল পরিমাণ সার মজুদ দেখতে পান কর্মকর্তারা। পরে ওই সারের ক্রয়সংক্রান্ত বৈধ কাগজপত্র দেখাতে বলা হলে ব্যবসায়ী আব্দুল্লাহ কোনো কাগজপত্র দেখাতে পারেননি। এ সময় স্থানীয় বাসিন্দাদের উপস্থিতিতে গুদাম তল্লাশি করে ইউরিয়া, পটাশ ও ফসফেটসহ ৭৬৬ বস্তা সার জব্দ করা হয়। এরপর গুদামটি সিলগালা করা হয়। এ ছাড়া, ভ্রাম্যমাণ আদালত বসিয়ে লাইসেন্স ছাড়া সার ক্রয়, মজুদ ও বিক্রয়ের অভিযোগে সার ব্যবস্থাপনা আইন, ২০০৬ অনুযায়ী ব্যবসায়ী আব্দুল্লাহকে ৫ হাজার টাকা জরিমানা ও ৭ দিনের বিনাশ্রম কারাদণ্ড দেওয়া হয়। এদিকে স্থানীয় কৃষকদের অভিযোগ, ডিলারদের কাছে দিনের পর দিন ঘুরেও সময়মতো সার পাওয়া যাচ্ছে না। অনেক সময় সার পেতে অতিরিক্ত টাকা দিতে হচ্ছে। অবৈধ মজুদদাররা সুযোগ নিয়ে বস্তাপ্রতি বেশি দামে সার বিক্রি করছে। এতে কৃষকের উৎপাদন ব্যয় বেড়ে যাচ্ছে। খোচাবাড়ি এলাকার কৃষক মমিন বলেন, ডিলারের কাছে গেলে বলে সার নেই। কিন্তু বাজারে গেলে বেশি দামে ঠিকই পাওয়া যায়। আমরা বাধ্য হয়েই অতিরিক্ত টাকা দিয়ে সার কিনছি। এ বিষয়ে সদর উপজেলা নির্বাহী কর্মকর্তা (ইউএনও) খাইরুল ইসলাম বলেন, গোপন সংবাদের ভিত্তিতে অভিযান পরিচালনা করা হয়েছে। সারের কোনো বৈধ কাগজপত্র না থাকায় গুদাম সিলগালা করা হয়েছে এবং আইন অনুযায়ী শাস্তি দেওয়া হয়েছে। কৃষকদের স্বার্থ রক্ষায় এ ধরনের অভিযান নিয়মিত চালানো হবে। রেদওয়ান মিলন/এএমকে",
    "url": "https://www.dhakapost.com/country/416731",
    "date": "2025-12-15T08:00:57+06:00",
    "author": "জেলা প্রতিনিধি",
    "category": "country",
    "language": "bn",
    "token_count": 307,
    "scraped_at": "2026-02-05T13:18:32.327729"
  },
  {
    "title": "আ. লীগের লকডাউন কর্মসূচি, আগামীকাল যেসব স্থানে অবস্থান নেবে ছাত্রশিবির",
    "body": "জুলাই হত্যাকাণ্ডসহ সব গণহত্যার বিচার, জুলাই সনদের আইনি ভিত্তি প্রদান এবং নিষিদ্ধ আওয়ামী লীগ কর্তৃক নাশকতা সৃষ্টির প্রতিবাদে আগামীকাল বৃহস্পতিবার (১৩ নভেম্বর) রাজধানীতে বিক্ষোভ মিছিল ও অবস্থান কর্মসূচি পালন করবে বাংলাদেশ ইসলামী ছাত্রশিবির। বুধবার শিবিরের কেন্দ্রীয় প্রচার সম্পাদক আজিজুর রহমান আজাদ জানান, বিক্ষোভ মিছিল ও সমাবেশ সকাল ৭টায় ঢাকা কলেজ থেকে শুরু হয়ে বিভিন্ন গুরুত্বপূর্ণ সড়ক প্রদক্ষিণ করে ঢাকা বিশ্ববিদ্যালয়ের রাজু ভাস্কর্যে গিয়ে সমাবেশের মাধ্যমে শেষ হবে। বিক্ষোভ মিছিল শেষে রাজধানীর অন্তত ১৪টি গুরুত্বপূর্ণ স্থানে অবস্থান কর্মসূচি পালন করবে ছাত্রশিবিরের নেতাকর্মীরা। এসব স্থান হলো- উত্তরা বিএনএস, খিলখেত, বসুন্ধরা গেট, গাবতলি, মিরপুর ১০, ধানমন্ডি ৩২, সায়েন্সল্যাব, শাহবাগ, রামপুরা, মহাখালী, গুলিস্তান, বাহাদুর শাহ পার্ক, যাত্রাবাড়ী ও চিটাগাং রোড। এছাড়া, দেশের প্রতিটি বিভাগীয় শহর, জেলা শহরসহ গুরুত্বপূর্ণ স্থানে অবস্থান কর্মসূচি পালন করবে ছাত্রশিবিরের সর্বস্তরের নেতাকর্মীরা। ছাত্রশিবিরের পক্ষ থেকে ছাত্রসমাজ ও দেশপ্রেমিক জনতাকে আওয়ামী নাশকতা ও আগুন–সন্ত্রাসের বিরুদ্ধে দৃঢ় অবস্থান গ্রহণের আহ্বান জানানো হয়েছে।",
    "url": "https://www.dhakapost.com/politics/408963",
    "date": "2025-11-12T19:25:34+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 140,
    "scraped_at": "2026-02-05T13:18:34.315162"
  },
  {
    "title": "খাঁটি খেজুর গুড় চিনবেন যেভাবে",
    "body": "শীত মানে খেজুর গুড়ের পিঠা-পুলি। এর স্বাদ ও গন্ধ অনন্য। খেজুর গুড় আবার কয়েক ধরনের হয়। তার মধ্যে পাটালি ও নলেন বা ঝোলা গুড় বেশি পরিচিত। পাটালি গুড় তো খাওয়া হয়ই, শীতের সময়ে ঝোলা গুড়ের তৈরি বিভিন্ন পদও খাওয়া হয়। আবার শুকনো চিতই বা চাপটি পিঠার সঙ্গেও এই গুড় খাওয়া হয়। ঝোলা গুড় দিয়ে মুড়ি বা ছাতু মাখিয়ে খেতে ভালোবাসেন অনেকে। আপনি যদি খাঁটি গুড় চিনে কিনতে না পারেন, তাহলে আসল স্বাদ তো পাবেনই না সেইসঙ্গে তা ভেজাল মিশ্রিত হওয়ার কারণে অসুখের ভয়ও থাকতে পারে। চলুন তবে জেনে নেওয়া যাক খাঁটি খেজুর গুড় চেনার উপায়- ঝোলা গুড় চিনবেন যেভাবে ঝোলা গুড় কিনতে গেলে প্রথমে যে কাজটি করবেন তা হলো, যে গুড় কিনতে চাচ্ছেন সেখান থেকে সামান্য একটু তুলে মুখে দিন। এরপর এর স্বাদ বোঝার চেষ্টা করুন। যদি গুড় কিছুটা নোনতা স্বাদের মনে হয় তাহলে সেই গুড় কেনা থেকে বিরত থাকুন। কারণ ঝোলা গুড় খাঁটি হলে তা নোনতা স্বাদের হবে না। পাটালি গুড় চিনবেন যেভাবে পাটালি গুড় কিনতে গেলেও কিছু বিষয়ে আপনাকে খেয়াল রাখতে হবে। এই গুড় খাঁটি হলে হালকা চাপ দিলেই ভেঙে যাওয়ার কথা। আলতো করে আঙুলের চাপ দিলেই যদি গুড় ভেঙে যায়, তাহলে বুঝবেন সেই পাটালি গুড় খাঁটি। অপরদিকে গুড় যদি শক্ত ডেলা হয়ে থাকে, তাহলে বুঝে নেবেন সেটি খাঁটি পাটালি গুঁড় নয়, ভেজাল মিশ্রিত। খেজুর গুড়ের গন্ধ আপনার মন জুড়িয়ে দেবে এটা যেমন সত্যি, তেমনই সত্যি হলো গন্ধ শুঁকেই মজে গেলে হবে না। কারণ আসল গন্ধ না বুঝে কিনে ফেললে ঠকে যাওয়ার ভয় থাকতে পারে। অনেক সময় গুড়ের কৃত্রিম সুবাস আনার জন্য রাসায়নিক মেশানো হয়। তাই গন্ধ শুঁকেই সেই গুড় খাঁটি বলে ধরে নেবেন না।",
    "url": "https://www.dhakapost.com/lifestyle/245777",
    "date": "2023-12-17T12:40:45+06:00",
    "author": "লাইফস্টাইল ডেস্ক",
    "category": "lifestyle",
    "language": "bn",
    "token_count": 257,
    "scraped_at": "2026-02-05T13:18:36.169571"
  },
  {
    "title": "জাতিসংঘের ২ আবাসিক সমন্বয়কারীর সঙ্গে বিএনপি মহাসচিবের বৈঠক",
    "body": "ঢাকার জাতিসংঘ আবাসিক সমন্বয়কারী গোয়েন লুইস ও আবাসিক সমন্বয়কারী কার্যালয়ের সিনিয়র হিউম্যান রাইটস অ্যাডভাইজার হুমা খান, বিএনপি মহাসচিব মির্জা ফখরুল ইসলাম আলমগীরের সঙ্গে সাক্ষাৎ করছেন। রোববার (৫ অক্টোবর ) বেলা ১১টা গুলশান চেয়ারপারসনের রাজনৈতিক কার্যালয়ে এ সাক্ষাৎ শুরু হয়, যা এই প্রতিবেদন লেখা পর্যন্ত চলমান ছিল। বিএনপির মিডিয়া সেলের অন্যতম সদস্য শায়রুল কবির খান জানান, বৈঠকে উপস্থিত আছেন– বিএনপি স্থায়ী কমিটি ও চেয়ারপার্সন ফরেন অ্যাফেয়ার্স অ্যাডভাইজারি কমিটি সদস্য আমির খসরু মাহমুদ চৌধুরী, বিএনপি ভারপ্রাপ্ত চেয়ারম্যানের আন্তর্জাতিক বিষয়ক উপদেষ্টা হুমায়ুন কবির, বিএনপি সাংগঠনিক সম্পাদক ও চেয়ারপার্সন পররাষ্ট্রনীতি বিষয়ক বিশেষ সহযোগী উপদেষ্টা কমিটি সদস্য শামা ওবায়েদ। বৈঠকে দেশের সাম্প্রতিক রাজনৈতিক পরিস্থিতি, মানবাধিকার ইস্যু এবং আসন্ন নির্বাচনী প্রক্রিয়া নিয়ে আলোচনা হওয়ার কথা রয়েছে বলে জানা গেছে।",
    "url": "https://www.dhakapost.com/politics/399604",
    "date": "2025-10-05T11:33:39+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 113,
    "scraped_at": "2026-02-05T13:18:41.633071"
  },
  {
    "title": "এক দিনে ভোট হলে আম-ছালা দুটোই যাবে : তাহের",
    "body": "নির্বাচন কমিশনের (ইসি) কাছে আগামী নভেম্বর মাসে জাতীয় সনদ বাস্তবায়নে গণভোট এবং সংখ্যানুপাতিক পদ্ধতিতে (পিআর) সংসদ নির্বাচন আয়োজনের আনুষ্ঠানিক প্রস্তাব দিয়েছে বাংলাদেশ জামায়াতে ইসলামী। দলটি একই দিনে নির্বাচন ও গণভোট না করে আলাদা দিনে করার পক্ষে জোরালো যুক্তি দিয়েছে। সোমবার (১৩ অক্টোবর) নির্বাচন ভবনে আড়াই ঘণ্টাব্যাপী বৈঠক শেষে এক ব্রিফিংয়ে দলটির নায়েবে আমির সৈয়দ আবদুল্লাহ মো. তাহের বলেন, ‘আমরা প্রস্তাব করেছি, নভেম্বরে গণভোট করা হোক।...আমাদের দেশে পিআরের জন্য আইনি প্রস্তুতি না থাকলেও, সিদ্ধান্ত নিলে করা সম্ভব। কমিশন বলেছে—সরকার সিদ্ধান্ত নিলে তারা প্রস্তুত।’ একসঙ্গে ভোট হলে ‘আম-ছালা দুটোই যাবে’ একই দিনে নির্বাচন ও গণভোট আয়োজন নিয়ে তাহের উদ্বেগ প্রকাশ করে বলেন, আমাদেরকে কেউ কেউ বলে যে একসঙ্গে নির্বাচন করতে গিয়ে যদি ঝামেলা হয়ে যায় তাহলে দুটোই অনিশ্চিত হয়ে যাবে। জাতীয় নির্বাচনে যদি ঝামেলা হয় তাইলে আম-ছালা দুইটাই চলে যাবে। তিনি সংসদ নির্বাচনের আগে গণভোট আয়োজনের পক্ষে যুক্তি দিয়ে বলেন, একসঙ্গে হলে তিনটি প্রধান সমস্যা হবে, প্রত্যেক দল তখন শুধুই নির্বাচনী প্রতীকের বিজয়ে মনোযোগী থাকবে। যদি নির্বাচনের কোথাও স্থগিত হয়, তাহলে গণভোটও বন্ধ হয়ে যাবে। তিনি জোর দেন যে, জাতীয় নির্বাচন জনপ্রতিনিধি বেছে নেওয়ার জন্য, কিন্তু গণভোট জাতির সংস্কারের জন্য—দুইয়ের প্রকৃতি আলাদা। জামায়াতের এই নেতা কমিশনকে আশ্বস্ত করার বিষয়টি জানান যে, সরকার সিদ্ধান্ত নিলে ইসি সংসদ নির্বাচনের আগে গণভোট আয়োজন করবে। তিনি বলেন, আমরা বলেছি, এটা (গণভোট) আলাদা হওয়া উচিত। আমরা প্রস্তাব করেছি, নভেম্বরে গণভোট করা হোক। পিআর ও ট্রেডিশনাল পদ্ধতি নিয়ে আলোচনা আবদুল্লাহ মো. তাহের বলেন, আমরা আলোচনা করেছি পিআর এবং ট্রেডিশনাল পদ্ধতি নিয়ে। আগে শুধু ট্রেডিশনাল পদ্ধতি ছিল, কিন্তু গত ৫৪ বছরের অভিজ্ঞতায় দেখা গেছে ট্রেডিশনাল পদ্ধতি নির্বাচনকে সুস্থ রাখতে পারেনি। আমরা বলেছি—পিআর সিস্টেম হলে কেন্দ্র দখল, রাতের ভোট, এসব কমে যাবে। দুটি পদ্ধতিই বিবেচনায় নেওয়া উচিত।",
    "url": "https://www.dhakapost.com/politics/401656",
    "date": "2025-10-13T17:12:21+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 267,
    "scraped_at": "2026-02-05T13:18:45.746114"
  },
  {
    "title": "আওয়ামী লীগ ও জোটসঙ্গীদের বিচারের দাবিতে এনসিপির গণমিছিল",
    "body": "জুলাই গণহত্যাকারীদের বিচারের রায় কার্যকর এবং দল হিসেবে আওয়ামী লীগ ও জোটসঙ্গীদের বিচারের দাবিতে গণমিছিল করেছে জাতীয় নাগরিক পার্টি (এনসিপি)। শনিবার (২২ নভেম্বর) বিকেল ৪টার পর রাজধানীর বাংলামোটরে দলটির অস্থায়ী কার্যালয়ের নিচ থেকে গণমিছিল বের হয়। ঢাকা মহানগর এনসিপি আয়োজিত এই গণমিছিলে দলের আহ্বায়ক মো. নাহিদ ইসলামসহ কেন্দ্রীয় নেতারা উপস্থিত ছিলেন।",
    "url": "https://www.dhakapost.com/politics/411414",
    "date": "2025-11-22T18:32:57+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 51,
    "scraped_at": "2026-02-05T13:36:34.671446"
  },
  {
    "title": "‘ত্রাণবাহী জাহাজ আটক করে ইসরায়েল বিশ্ববিবেকের প্রতি চরম অবজ্ঞা দেখিয়েছে’",
    "body": "ফিলিস্তিনের গাজাবাসীর জীবন রক্ষাকারী ত্রাণসামগ্রী নিয়ে যাওয়া ফ্লোটিলা নৌবহরে নিরস্ত্র ও বেসামরিক নাগরিকদের ওপর ইসরায়েলের ভীতি প্রদর্শন, গ্রেপ্তার ও বলপ্রয়োগের ঘটনার তীব্র নিন্দা ও প্রতিবাদ জানিয়েছে বাংলাদেশ সমাজতান্ত্রিক দল (বাসদ)। বৃহস্পতিবার (২ অক্টোবর) এক বার্তায় দলের সাধারণ সম্পাদক বজলুর রশীদ ফিরোজ বলেন, গাজা অভিমুখী নৌবহরে থাকা ১৩টি নৌযান সাগরে আটকে দিয়েছে ইসরায়েলি বাহিনী। তিনি বলেন, সুইডিশ অধিকারকর্মী গ্রেটা থুনবার্গসহ আটক করা হয়েছে বহরের সঙ্গে থাকা ৩৭ দেশের ২ শতাধিক নাগরিককে। অথচ এটি ছিল একটি বেসামরিক ও শান্তিপূর্ণ ত্রাণ অভিযান। অভিযানের একমাত্র উদ্দেশ্য ক্ষুধাপীড়িত জাতিগত নির্মূলের শিকার ফিলিস্তিনি জনগণের কাছে মানবিক সহায়তা পৌঁছে দেওয়া। বজলুর রশীদ বলেন, মানবিক অভিযানকে আটকে দিয়ে ইসরায়েল শুধু ফিলিস্তিনি জনগণের অধিকারের প্রতি নয় বরং বিশ্ববিবেকের প্রতিও চরম অবজ্ঞা দেখিয়েছে। যা আন্তর্জাতিক মানবাধিকার আইনেরও লঙ্ঘন। এ ঘটনা ইসরায়েলী জায়নবাদী সরকারের জাতিবিদ্বেষী অপরাধমূলক চরিত্রকে আবারও উন্মোচিত করেছে। তিনি আরো বলেন, আন্তর্জাতিক জলসীমায় বেসামরিক জাহাজের বিরুদ্ধে সামরিক পদক্ষেপ নিরীহ বেসামরিক নাগরিকদের জীবনকে বিপন্ন করে তুলেছে। শান্তিপূর্ণভাবে কাজ করা বেসামরিক নাগরিকদের লক্ষ্য করে এ আক্রমণ প্রমাণ করে, মার্কিন মদদে গণহত্যাকারী নেতানিয়াহু সরকারের ফ্যাসিবাদী সামরিক নীতি, যা গাজাকে দুর্ভিক্ষের দিকে ঠেলে দিয়েছে। এখন ইসরায়েলের অপরাধ শুধু ফিলিস্তিনিদের মধ্যে সীমাবদ্ধ নয়, এটি বিশ্ব নাগরিকদের প্রতিও অপরাধ।",
    "url": "https://www.dhakapost.com/politics/399205",
    "date": "2025-10-03T07:37:56+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 184,
    "scraped_at": "2026-02-05T13:36:36.446434"
  },
  {
    "title": "সংকট থেকে উত্তরণের পথ সরকারকেই খুঁজে বের করতে হবে : ফখরুল",
    "body": "দেশের বর্তমান জটিল পরিস্থিতি ও সংকট থেকে উত্তরণের পথ সরকারকেই খুঁজে বের করতে হবে বলে মন্তব্য করেছেন বিএনপি মহাসচিব মির্জা ফখরুল ইসলাম আলমগীর। তিনি বলেন, অন্তর্বর্তী সরকার ও ঐকমত্য কমিশন যে সংকট তৈরি করেছে আমি বিশ্বাস করি এই সংকট কেটে যাবে। এ দেশের মানুষ কখনো পরাজয় বরণ করেনি এবং করবেও না। শুক্রবার (৩১ অক্টোবর) রাজধানীর ইঞ্জিনিয়ার্স ইনস্টিটিউশনে গণসংহতি আন্দোলনের সম্মেলনে এসব কথা বলেন বিএনপি মহাসচিব। মির্জা ফখরুল বলেন, আমাদের সবসময় একটা কথা মনে রাখতে হবে, এই দেশ আমাদের এই মানুষ আমাদের। তাদের ঐক্যবদ্ধ করে সমস্ত চক্রান্ত ও ষড়যন্ত্র রুখে দিতে হবে। আমরা বিভিন্ন দল করতে পারি, মত থাকতে পারে, কিন্তু বাংলাদেশের বিষয়ে– সবার আগে বাংলাদেশ। সরকারের প্রতি আহ্বান জানিয়ে তিনি বলেন, যা হওয়ার হয়ে গেছে। সমস্যাগুলো সমাধান করেন। যাতে সবাই একসঙ্গে নির্বাচনের দিকে এগোতে পারি এবং জনগণের কল্যাণের জন্য কাজ করতে পারি। অন্তর্বর্তী সরকারের সঙ্গে অতীতেও ছিলাম, ভবিষ্যতেও থাকব। কিন্তু নিজেরা যে সমস্যা তৈরি করেছেন তা থেকে বেরিয়ে আসতে হবে।",
    "url": "https://www.dhakapost.com/politics/406000",
    "date": "2025-10-31T19:13:10+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 150,
    "scraped_at": "2026-02-05T13:36:38.270139"
  },
  {
    "title": "জামায়াতের সঙ্গে কসোভোর সাবেক স্বাস্থ্যমন্ত্রীর সৌজন্য সাক্ষাৎ",
    "body": "জামায়াতে ইসলামীর আমির ডা. শফিকুর রহমানের সঙ্গে সৌজন্য সাক্ষাৎ করেছেন ঢাকা সফররত রিপাবলিক অব কসোভোর সাবেক স্বাস্থ্যমন্ত্রী প্রফেসর ডা. রিফাত লতিফি। মঙ্গলবার (২৫ নভেম্বর) বিকেল সোয়া ৪টায় রাজধানীর বসুন্ধরার কার্যালয়ে এ সৌজন্য সাক্ষাৎ অনুষ্ঠিত হয়। এসময় বাংলাদেশে নিযুক্ত রিপাবলিক অব কসোভোর রাষ্ট্রদূত লুলজিম প্লানা উপস্থিত ছিলেন। প্রফেসর ডা. রিফাত লতিফি বৈঠকের শুরুতেই জামায়াত আমির ডা. শফিকুর রহমানের স্বাস্থ্যের খোঁজ নেন এবং পরিপূর্ণ সুস্থতা কামনা করেন। বৈঠকটি অত্যন্ত আন্তরিকতা ও হৃদ্যতাপূর্ণ পরিবেশে অনুষ্ঠিত হয়েছে। বৈঠকে জামায়াত আমির বাংলাদেশের স্বাস্থ্য খাত নিয়ে আলোচনাপূর্বক বাংলাদেশের চিকিৎসকদের ট্রেনিং ও ফেলোশিপ দেওয়ার জন্য স্বাস্থ্যমন্ত্রীর মাধ্যমে কসোভো সরকারের প্রতি আহ্বান জানান। আলোচনাকালে জামায়াত আমিরের সঙ্গে উপস্থিত ছিলেন বাংলাদেশ জামায়াতে ইসলামীর কেন্দ্রীয় নির্বাহী পরিষদ সদস্য অধ্যক্ষ মুহাম্মাদ শাহাবুদ্দীন, ন্যাশনাল ডক্টরস ফোরামের (এনডিএফ) জেনারেল সেক্রেটারি প্রফেসর ডা. মাহমুদ হোসেন, সিনিয়র সহ-সভাপতি ডা. একেএম ওয়ালি উল্লাহ, অফিস সেক্রেটারি ডা. জিয়াউল হক এবং ঢাকা মহানগর উত্তরের এনডিএফের সভাপতি ডা. এসএম খালিদুজ্জামান।",
    "url": "https://www.dhakapost.com/politics/412312",
    "date": "2025-11-26T07:37:43+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 141,
    "scraped_at": "2026-02-05T13:36:39.975626"
  },
  {
    "title": "বিব্রতকর হারে রেসলিংয়ে ইতি টানলেন জন সিনা",
    "body": "গত বছরই রেসলিং থেকে অবসরের ঘোষণা দেন জন সিনা। গতকাল (শনিবার) পর্দা নামল দুই দশকের বেশি সময় ধরে ডব্লিউডব্লিউই-র পরিচিত মুখের রেসলিং অধ্যায়। স্যাটার্ডে নাইট’স মেইন ইভেন্টে গান্থারের সঙ্গে শেষ লড়াই করেন। কিন্তু ক্যারিয়ারের শেষ হলো বিব্রতকর হারে, তাও আবার ট্যাপ আউট করে। প্রায় দুই দশকে এই প্রথম সিনাকে এভাবে আত্মসমর্পণ করতে দেখা গেল। প্রিয় রেসলারের এমন সমাপ্তি মানতে পারেননি দর্শকরা। ক্যাপিটাল ওয়ান এরেনায় উপস্থিত দর্শকদের একাংশ বিস্মিত, একাংশ ক্ষুব্ধ। খেলা শেষ হওয়ার পর গান্থারকে বাড়তি নিরাপত্তা নিয়ে মঞ্চ ছাড়তে হয়েছে। দুয়োয় তাকে ধুয়ে দিয়েছেন সমর্থকরা। ম্যাচটা শুরু থেকেই ছিল টানটান। প্রথমে রিংয়ে আসেন গান্থার। তার জন্য প্রথম দফাতেই গ্যালারি জুড়ে দুয়ো। তার কিছুক্ষণ পরেই রিংয়ে সিনার প্রবেশ, আইকনিক থিমে ফেটে পড়ে চারপাশ। ১৭ বারের বিশ্বচ্যাম্পিয়ন তার শেষ যুদ্ধে নামতেই গ্যালারি আবেগে ফেটে পড়ে। রিংয়ের ভেতর শুরু থেকেই আধিপত্য দেখান গান্থার। সিনার ফাইভ নকল শাফল, এসটিএফ একাধিক ট্রেডমার্ক মুভে দর্শক ভাবতে শুরু করে, হয়তো শেষটা অন্যরকম হবে। কিন্তু গান্থার নিয়ন্ত্রণ ফেরান। স্লিপার হোল্ডে প্রায় অচেতন করে দেন সিনাকে। মাঝপথে সিনা ঘুরে দাঁড়ানোর আভাস দিলেও শেষ মুহূর্তে ট্যাপ আউট করেন। এরেনায় নেমে আসে স্তব্ধতা। ম্যাচের পর রিংয়ে আসেন অন্য রেসলাররা- কার্ট অ্যাঙ্গল, মার্ক হেনরি, রব ভ্যান ড্যাম, ট্রিশ স্ট্রাটাস, মিশেল ম্যাকুল। ভিডিওতে ফিরে দেখা হয় সিনার ক্যারিয়ার। এরপর রিংয়ের মাঝখানে নিজের বুট রেখে দেন সিনা। ক্যামেরার দিকে তাকিয়ে স্যালুট দিয়ে বলেন, ‘এত বছর ধরে আপনাদের জন্য কাজ করতে পেরে আনন্দিত, ধন্যবাদ।’",
    "url": "https://www.dhakapost.com/sports/others/416610",
    "date": "2025-12-14T17:20:40+06:00",
    "author": "স্পোর্টস ডেস্ক",
    "category": "sports",
    "language": "bn",
    "token_count": 220,
    "scraped_at": "2026-02-05T13:36:41.801071"
  },
  {
    "title": "আগামীকাল থেকে শুরু হচ্ছে নারী ক্রিকেট লিগ",
    "body": "চলতি মাসেই ভারত সফর করার কথা ছিল বাংলাদেশ নারী ক্রিকেট দলের। তবে সেটি স্থগিত হয়ে গেছে আগেই। যে কারণে এই ফাঁকা সময়ে নারী ক্রিকেটারদের নিয়ে উইমেনস ক্রিকেট লিগ (ডব্লিউসিএল) আয়োজন করছে বিসিবি। রাজশাহী বিভাগীয় স্টেডিয়ামে আগামীকাল সোমবার শুরু হবে ডব্লিউসিএলের খেলা। সেন্ট্রাল জোন, ইস্ট জোন, সাউথ জোন ও নর্থ জোনে ভাগ হয়ে খেলবেন নিগার সুলতানা জ্যোতি, ফাহিমা খাতুন, সোবহানা মোস্তারি, রাবেয়া খানরা। উদ্বোধনী ম্যাচে সকাল ৯টায় সেন্ট্রাল জোনের মুখোমুখি হবে নর্থ জোন। একই দিন দুপুর দেড়টায় লড়বে ইস্ট জোন ও সাউথ জোন। এই টুর্নামেন্ট শেষ হবে আগামী ২৫ ডিসেম্বর। টুর্নামেন্টের শেষ দিন দুপুর দেড়টায় ফিরতি ম্যাচে লড়বে সেন্ট্রাল জোন ও নর্থ জোন। এক নজরে চার দলের স্কোয়াড নিগার সুলতানা জ্যোতি (অধিনায়ক), ইশমা তানজিম, দিলারা আক্তার, জান্নাতুল ফেরদৌস সুমনা, রিতু মণি, সাবিকুন নাহার জেসমিন, সুমাইয়া আক্তার, ফারিহা ইসলাম তৃষ্ণা, জান্নাতুল মাওয়া, আনিসা আক্তার সোবা, মোসাম্মত ইভা, সুবর্ণা কর্মকার, লেকি চাকমা ও তমালিকা সুমনা। ফাহিমা খাতুন (অধিনায়ক), স্বর্ণা আক্তার, রুবাইয়া হায়দার ঝিলিক, হাবিবা ইসলাম পিংকি, সাথী রানী, ফাতেমা জাহান সোনিয়া, তাজ নেহার, ফুয়ারা বেগম, উন্নতি আক্তার, মুর্শিদা খাতুন, হালিমাতুল সাদিয়া, আশরাফি ইয়াসমিন আরথি, মুমতাহেনা হাসনাত সিনথিয়া, সুমি আক্তার। সোবহানা মোস্তারি (অধিনায়ক), শামীমা সুলতানা, সানজিদা আক্তার মেঘলা, শারমিন আক্তার সুপ্তা, ফারজানা ইয়াসমিন, শরিফা খাতুন, শারমিন সুলতানা, আফিয়া আসিমা ইরা, দিশা বিশ্বাস, মেহেরুন নেসা জয়া, লাকি খাতুন, ফারজানা আক্তার লিসা, পূজা চক্রবর্তী, নুসরাত জাহান। রাবেয়া খান (অধিনায়ক), মারুফা আক্তার, জুয়াইরিয়া ফেরদৌস, সুলতানা খাতুন, লতা মন্ডল, ফারজানা হক, মিষ্টি রানী সাহা, ফাতেমা আক্তার ইতি, ফাহমিদা ছোঁয়া, দীপা খাতুন, হ্যাপি আলম, আয়েশা আক্তার (জুনিয়র), লিমা খাতুন শিবানী রানী।",
    "url": "https://www.dhakapost.com/sports/cricket/416701",
    "date": "2025-12-14T22:28:33+06:00",
    "author": "ক্রীড়া প্রতিবেদক",
    "category": "sports",
    "language": "bn",
    "token_count": 242,
    "scraped_at": "2026-02-05T13:36:50.688154"
  },
  {
    "title": "শহীদ মিনারে আন্দোলনরত শিক্ষকদের মাঝে পানি বিতরণ ছাত্রদল নেতার",
    "body": "রাজধানীর কেন্দ্রীয় শহীদ মিনারে এমপিওভুক্ত শিক্ষকদের চলমান আন্দোলনে সংহতি জানিয়ে তাদের মাঝে পানি বিতরণ করেছেন বাংলাদেশ জাতীয়তাবাদী ছাত্রদল কেন্দ্রীয় সংসদের তথ্য ও গবেষণা সম্পাদক মাহমুদ ইসলাম কাজল। সোমবার (১৪ অক্টোবর) দুপুরে তিনি আন্দোলনরত শিক্ষকদের পাশে দাঁড়িয়ে তাদের দাবির প্রতি একাত্মতা প্রকাশ করেন। ছাত্রদল নেতা মাহমুদ ইসলাম কাজল বলেন, শিক্ষক সমাজ জাতির আলোকবর্তিকা। তাদের ন্যায্য দাবি বাস্তবায়ন রাষ্ট্রের দায়িত্ব। শিক্ষকদের মর্যাদা রক্ষা না হলে শিক্ষা ব্যবস্থার উন্নয়ন সম্ভব নয়। এ সময় উপস্থিত ছিলেন– ঢাকা বিশ্ববিদ্যালয়ের শিক্ষার্থী শাকিকুল ইসলাম সাগর, আলহাজ্ব উদ্দীন, মো. জারিফ রহমান, মাহমুদুল হাসান হিমু, মেহেদী হাসান, তানভীর হোসেন, মো. রবিন খান এবং টিচার্স ট্রেনিং কলেজের শিক্ষার্থী মূসা ও তূর্যসহ আরও অনেকে। আন্দোলনরত শিক্ষকরা দাবি– সরকারি শিক্ষকদের সমমানের বেতন স্কেল নির্ধারণ, ইনক্রিমেন্ট ও ভাতা প্রদানে নিয়মিততা, অবসর সুবিধা বাড়ানো, পদোন্নতির সুযোগ এবং শিক্ষা প্রতিষ্ঠান জাতীয়করণের। প্রসঙ্গত, রোববার (১২ অক্টোবর) দুপুরে জাতীয় প্রেস ক্লাবের সামনে অবস্থান কর্মসূচি চলাকালে পুলিশ শিক্ষকদের সরাতে গেলে ধস্তাধস্তি ও সাউন্ড গ্রেনেড নিক্ষেপের ঘটনা ঘটে। এতে এলাকায় উত্তেজনা সৃষ্টি হয়। পরে সংগঠনের নেতাদের আহ্বানে শিক্ষকরা শহীদ মিনারে অবস্থান নেন এবং সেখান থেকেই লাগাতার আন্দোলনের ঘোষণা দেন।",
    "url": "https://www.dhakapost.com/politics/401913",
    "date": "2025-10-14T17:14:59+06:00",
    "author": "বিশ্ববিদ্যালয় প্রতিবেদক",
    "category": "politics",
    "language": "bn",
    "token_count": 170,
    "scraped_at": "2026-02-05T13:36:52.447396"
  },
  {
    "title": "পিআর পদ্ধতি নিয়ে গণভোট দিন, জনতা না চাইলে আমরাও দাবি করব না",
    "body": "জুলাই সনদের ভিত্তিতে পিআর পদ্ধতিতে জাতীয় নির্বাচন আয়োজন, নির্বাচনে লেভেল প্লেয়িং ফিল্ড নিশ্চিত করা, গণহত্যার বিচার ও ফ্যাসিবাদের দোসরদের বিচারের আওতায় আনা এবং বিচার চলা কালে তাদের কার্যক্রম নিষিদ্ধ ঘোষণার দাবি জানিয়েছে ইসলামী আন্দোলন বাংলাদেশ। পূর্ব ঘোষিত কর্মসূচির অংশ হিসেবে বৃহস্পতিবার (১৮ সেপ্টেম্বর) বাদ জোহর বায়তুল মোকাররম মসজিদের উত্তর গেটে আয়োজিত গণসমাবেশে প্রধান অতিথির বক্তব্যে দলের সিনিয়র নায়েবে আমির মুফতি সৈয়দ মুহাম্মাদ ফয়জুল করীম এসব দাবি তুলে ধরেন। মুফতি ফয়জুল করীম বলেন, পিআর নিয়ে আমরা বহু বছর ধরে আন্দোলন করে আসছি। কথা বলেছি। দেশের অধিকাংশ মানুষ পিআর চায় মর্মে একাধিক জরিপে উঠে এসেছে। এখন পিআর নিয়ে আমরা রাজপথে আন্দোলন করতে চাই না। বিএনপি যদি জনতার ওপর আস্থা রাখতে পারে তাহলে পিআরে তাদের সমস্যা কী? তারা ৯০ শতাংশ ভোট পেয়ে ২৭০ আসন নিয়ে এককভাবে দেশ পরিচালনা করুক; আমাদের তো সমস্যা নেই। বিএনপি জনতার ওপর আস্থা রাখতে পারছে না কেন? আপনারা পিআর প্রশ্নে গণভোট দিন। জনতা যদি পিআরের পক্ষে মত না দেয় তাহলে আমরাও আর দাবি করব না। তিনি বলেন, আমাদের দাবি স্পষ্ট। সংস্কার করতে হবে, জুলাই সনদের আইনি ভিত্তি দিতে হবে, বিচার দৃশ্যমান হতে হবে এবং পিআরে নির্বাচন হতে হবে। এটা জনতার দাবি। কেন আপনারা এই দাবি মানছেন না? সমস্যা কোথায়? নাকি ভারত চায় না বলে জুলাইয়ের আইনি স্বীকৃতি দিতে ও বিচার করতে গড়িমসি করছেন? সংস্কার ও বিচারের আগেই যদি নির্বাচন নির্বাচন করেন তাহলে আমরা ধরে নেবো সরকার কোনো দল বিশেষের প্রতি ঝুঁকে পড়েছে। নায়েবে আমির বলেন, যুগপৎ আন্দোলন হলো, একই দাবিতে যার যার মতো আন্দোলন করা। যুগপৎ আন্দোলন কারো নেতৃত্বে হয় না। কিন্তু কেউ কেউ এই যুগপৎ আন্দোলনকে বিশেষ কোনো দলের নেতৃত্বে বলে বর্ণনা করছেন। এটা যথার্থ না। সংবাদ প্রচারে আরো সতর্ক হতে হবে সাংবাদিকদের। সৈয়দ মুহাম্মাদ ফয়জুল করীম মাধ্যমিকে গানের শিক্ষক নিয়োগের ব্যাপারে বলেন, প্রাইমারি স্কুলের পড়াশোনার মান খুবই খারাপ। সেখানে ভাষা, বিজ্ঞান, গণিত ও তথ্যপ্রযুক্তির শিক্ষক নিয়োগ না করে গানের শিক্ষক নিয়োগ দেওয়ার বিষয় উদ্দেশ্যপ্রণোদিত। সমাবেশ শেষে বিক্ষোভ মিছিল করে ইসলামী আন্দোলন বাংলাদেশ। পরে দোয়া ও মোনাজাতের মধ্যে দিয়ে কর্মসূচি শেষ হয়।",
    "url": "https://www.dhakapost.com/politics/395874",
    "date": "2025-09-18T16:43:48+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 314,
    "scraped_at": "2026-02-05T13:36:54.059895"
  },
  {
    "title": "নোয়াখালীতে কর্মসূচিতে হামলার নিন্দা শিবিরের",
    "body": "নোয়াখালী সদর উপজেলার নেয়াজপুর ইউনিয়নের কাশেমবাজার এলাকায় ছাত্রশিবির আয়োজিত পূর্বঘোষিত দারসুল কুরআন অনুষ্ঠানে বিএনপি, ছাত্রদল ও যুবদলের হামলার তীব্র নিন্দা ও জড়িতদের বিচারের দাবি জানিয়েছে বাংলাদেশ ইসলামী ছাত্রশিবির। রোববার (১৯ অক্টোবর) ছাত্রশিবিরের কেন্দ্রীয় সভাপতি জাহিদুল ইসলাম ও সেক্রেটারি জেনারেল নূরুল ইসলাম সাদ্দাম এক যৌথ বিবৃতিতে এ প্রতিবাদ ও বিচারের দাবি জানান। বিবৃতিতে নেতারা বলেন, ‘আজ বিকেল সাড়ে ৪টার দিকে নোয়াখালীর নেয়াজপুর কাশেমবাজার জামে মসজিদে ছাত্রশিবিরের দারসুল কুরআন প্রোগ্রামে যুবদল নেতা ফারুকের নেতৃত্বে স্থানীয় বিএনপি, ছাত্রদল ও যুবদল সন্ত্রাসীরা সংঘবদ্ধভাবে হামলা চালায়। দেশীয় অস্ত্র নিয়ে ইউনিয়ন যুবদল সভাপতি ফারুকের নেতৃত্বে নেয়াজপুর ইউনিয়ন বিএনপির সাবেক সভাপতি কামাল উদ্দিন বাবুল, ইউনিয়ন বিএনপির সেক্রেটারি জাকির হোসেন আলো, বিএনপির কর্মী ইমাম হোসেন রায়হান ও কামাল হোসেন, ভুলুয়া ডিগ্রি কলেজ ছাত্রদল সভাপতি ইলিয়াস সুজন এবং ইউনিয়ন ছাত্রদলের সাংগঠনিক সম্পাদক শাহিন রেজাসহ কয়েক শত সন্ত্রাসী এ হামলায় অংশ নেয়।’ ‘এতে ছাত্রশিবিরের প্রায় ১৫ জন নেতাকর্মী গুরুতর আহত হন। গতকালও তারা একইভাবে কুরআন তালিমে হামলা করে। মসজিদের মতো পবিত্র স্থানে কুরআন প্রশিক্ষণের আয়োজনে এমন হামলা অত্যন্ত ন্যক্কারজনক ও নিন্দনীয়। আমরা এই হামলার তীব্র নিন্দা ও প্রতিবাদ জানাচ্ছি।’ নেতারা আরও বলেন, ‘ইসলামী ছাত্রশিবির সংবিধান স্বীকৃত একটি বৈধ ও আদর্শিক সংগঠন। কোনো সংগঠনের সভা-সমাবেশে হামলা করা দেশের আইনের প্রতি বৃদ্ধাঙ্গুলি প্রদর্শনের শামিল। ছাত্রশিবির প্রতিষ্ঠালগ্ন থেকে ছাত্রসমাজের মাঝে নৈতিক, আদর্শিক ও মানবিক মূল্যবোধ গঠনে কাজ করে যাচ্ছে। শিক্ষার্থীবান্ধব ও গঠনমূলক কাজে ভীত হয়ে বিগত ফ্যাসিস্ট সরকার ছাত্রশিবিরের সকল গণতান্ত্রিক অধিকার কেড়ে নিয়েছিল। সম্প্রতি বিএনপি, ছাত্রদল ও তাদের সহযোগী সংগঠনগুলোও নব্য ফ্যাসিবাদের ভূমিকায় অবতীর্ণ হয়েছে। নারী হেনস্তা, ধর্ষণ, চাঁদাবাজি এবং বিরোধী সংগঠনের কর্মসূচিতে হামলা এখন তাদের রুটিন কার্যক্রমে পরিণত হয়েছে।’ তারা বলেন, ‘ছাত্রশিবির ধৈর্য, সহনশীলতা ও সম্প্রীতি বজায় রেখে শিক্ষার্থীদের জন্য কাজ করে যাচ্ছে। আমরা জড়িতদের বিরুদ্ধে স্থানীয় প্রশাসনকে ও বিএনপিকে যথাক্রমে আইনানুগ ও সাংগঠনিক ব্যবস্থা গ্রহণের আহ্বান জানাচ্ছি।’ নেতারা ২৪ ঘণ্টার মধ্যে হামলাকারীদের গ্রেপ্তার করতে প্রশাসনের প্রতি সময় বেঁধে দিয়েছেন।",
    "url": "https://www.dhakapost.com/politics/403244",
    "date": "2025-10-19T21:04:33+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 289,
    "scraped_at": "2026-02-05T13:36:57.792510"
  },
  {
    "title": "বিএনপিতে যোগ দিলেন মীর মুগ্ধের ভাই, ভার্চুয়ালি যুক্ত ছিলেন তারেক রহমান",
    "body": "২০২৪ সালের গণঅভ্যুত্থানে নিহত মীর মাহফুজুর রহমান মুগ্ধের ভাই মীর মাহবুবুর রহমান স্নিগ্ধ বাংলাদেশ জাতীয়তাবাদী দলে (বিএনপি) যোগ দিয়েছেন। মঙ্গলবার (৪ নভেম্বর) রাত ৯টার দিকে গুলশানে বিএনপি চেয়ারপার্সনের কার্যালয়ে সদস্যপদ ফরম পূরণের মাধ্যমে তিনি আনুষ্ঠানিকভাবে বিএনপিতে যোগ দেন। এ সময় লন্ডন থেকে ভার্চুয়ালি যুক্ত ছিলেন দলের ভারপ্রাপ্ত চেয়ারম্যান তারেক রহমান। এ সময় বিএনপি মহাসচিব মির্জা ফখরুল ইসলাম আলমগীর নতুন সদস্য ফরম গ্রহণ করেন। অনুষ্ঠানে আরও উপস্থিত ছিলেন- বিএনপির স্থায়ী কমিটির সদস্য নজরুল ইসলাম খান, আমীর খসরু মাহমুদ চৌধুরী, ঢাকা মহানগর উত্তর বিএনপির আহ্বায়ক আমিনুল হক এবং মীর মাহবুবুর রহমান স্নিগ্ধের পিতা মোস্তাফিজুর রহমান।",
    "url": "https://www.dhakapost.com/politics/407010",
    "date": "2025-11-04T22:15:07+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 93,
    "scraped_at": "2026-02-05T13:37:01.599223"
  },
  {
    "title": "এনসিপি কারও সঙ্গে আসন সমঝোতা করবে না : পাটওয়ারী",
    "body": "আসন্ন ত্রয়োদশ সংসদ নির্বাচনে জাতীয় নাগরিক পার্টি (এনসিপি) কারও সঙ্গে আসনের জন্য সমঝোতা করবে না বলে জানিয়েছেন দলটির মুখ্য সমন্বয়ক নাসীরুদ্দীন পাটওয়ারী বলেছেন। দেশে আসন বণ্টনের রাজনীতি আর চলবে না বলেও মন্তব্য করেছেন তিনি। শনিবার (৬ ডিসেম্বর) রাজধানীর বাংলামোটর বিশ্বসাহিত্য কেন্দ্রে ‘জুলাই স্পিরিটে আলোকিত’ পেশাজীবীদের সংগঠন ‘ন্যাশনাল প্রফেশনাল অ্যালায়েন্স’ আত্মপ্রকাশ অনুষ্ঠানে তিনি এসব কথা বলেন। নাসীরুদ্দীন পাটওয়ারী বলেন, ‘বড় দলগুলোর কাছে ছোট দলগুলোর মাথা নত করা উচিত না। নিজেদের মেরুদণ্ড সমুন্নত করতে হবে। পরিবারতন্ত্র, দুর্নীতি, চাঁদাবাজি ও ধর্মের রাজনীতি আর চলবে না। ভাঙা দিয়ে শুরু করেছি, এখন গড়ার সময়।’ পাটওয়ারী বলেন, ‘এনসিপি সরকার গঠন করলে বা সরকারের অংশ হলে প্রাইভেট সেক্টরে শুক্র-শনিবার ছুটি ঘোষণা করবে।’ বিগত দিনে পাবলিক এবং প্রাইভেট উভয় সেক্টরে দলীয় দাস, পরিবারতন্ত্র, তৈলমর্দন চাকরি পাওয়ার মূল যোগ্যতা ছিল বলেও মন্তব্য করেন নাসীরুদ্দীন। ব্যবসায়ীদের মিডিয়ার মালিকানার প্রসঙ্গ টেনে তিনি বলেন, ‘সাংবাদিকরা যা বেতন পান তাতে তাদের পকেট খরচের টাকা ওঠে না। বাংলাদেশের বেশিরভাগ ব্যবসায়ী মাফিয়া হয়ে উঠেছে।’ ভারতকে হুঁশিয়ার করে এনসিপির মুখ্য সমন্বয়ক বলেন, ‘নির্বাচনে ডিসটার্ব করতে আসবেন না। অনেক ব‍্যবসা আছে এখানে, পরে লেজ গুটিয়ে পালাতে হবে। দক্ষিণ এশিয়ার বিজেপির সন্ত্রাস রুখে দিতে আমরা প্রস্তুত।’ অনুষ্ঠানে এনসিপির কেন্দ্রীয় নেতারা উপস্থিত ছিলেন।",
    "url": "https://www.dhakapost.com/politics/414738",
    "date": "2025-12-06T20:16:31+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 184,
    "scraped_at": "2026-02-05T13:37:07.925014"
  },
  {
    "title": "গণমাধ্যম আমার বক্তব্য ভুলভাবে উপস্থাপন করেছে : মির্জা ফখরুল",
    "body": "আওয়ামী লীগের বিরুদ্ধে হয়রানিমূলক কোনো মামলা হলে তা তুলে নেওয়া নিয়ে দেওয়া বক্তব্য গণমাধ্যম ভুলভাবে উপস্থাপন করেছে বলে দাবি করেছেন বিএনপি মহাসচিব মির্জা ফখরুল ইসলাম আলমগীর। মঙ্গলবার (১১ নভেম্বর) সন্ধ্যায় বিএনপির কেন্দ্রীয় কার্যালয় থেকে পাঠানো এক সংবাদ বিজ্ঞপ্তিতে ফখরুল বলেন, বিকেলে ঠাকুরগাঁও সদর উপজেলার মোহাম্মদপুর শাপলা সরকারি প্রাথমিক বিদ্যালয় মাঠে এক মতবিনিময় সভায় দেওয়া আমার একটি বক্তব্যকে ভুলভাবে ব্যাখ্যা করে বিভিন্ন গণমাধ্যমে উপস্থাপন করা হয়েছে– যা অত্যন্ত দুঃখজনক। তিনি বলেন, আমি আমার বক্তব্যে বলেছি, আমরা প্রতিশোধের রাজনীতি করতে চাই না। আওয়ামী লীগের মতো হয়রানিমূলক মামলা করতে চাই না। ‘আমার দেওয়া বক্তব্যে বলেছি, এই ইউনিয়নে হয়রানিমূলক কোনো মামলা হলে আমরা তুলে নেব। কিন্তু দেশব্যাপী মামলা তুলে নেওয়ার বিষয়ে আমি কোনো বক্তব্য দিইনি। দেশের জনগণ ও দলের সব পর্যায়ের নেতাকর্মীকে গণমাধ্যমে প্রকাশিত ভুল বক্তব্যের বিষয়ে বিভ্রান্ত না হওয়ার জন্য আমি আহ্বান জানাচ্ছি’- বলেন মির্জা ফখরুল। এর আগে বিকেলে ঠাকুরগাঁও সদর উপজেলার মোহাম্মদপুর ইউনিয়নের শাপলা সরকারি প্রাথমিক বিদ্যালয় মাঠে আয়োজিত মতবিনিময় সভায় প্রধান অতিথির বক্তব্যে মির্জা ফখরুল বলেন, আমরা কোনো প্রতিশোধের রাজনীতি করতে চাই না। আওয়ামী লীগের লোক মামলা করেছে বলে আমরা মামলা করতে চাই না। যদি মামলা হয়েও থাকে আমি কথা দিচ্ছি সমস্ত মামলা তুলে নেওয়া হবে। যত মামলা আছে আওয়ামী লীগের বিরুদ্ধে আমরা সমস্ত মামলা তুলে নেব। তিনি আরও বলেন, জনগণের তাড়া খেয়ে শেখ হাসিনা দিল্লি পালিয়েছেন। দিল্লিতে গিয়ে কিন্তু উনি শান্তিতে নাই। কেমন করে বাংলাদেশের মানুষকে আরও অত্যাচার-নির্যাতন করা যায় সেই পরিকল্পনা করছেন। ১৩ তারিখে বলে লকডাউন হবে। তার কারণে অন্ধকারের মধ্যে এসে কয়েকটা বাস পুড়িয়ে দিচ্ছে, ভয় দেখাচ্ছে। আরে ভয় দেখিয়ে ১৫ বছর শাসন করছো, শেষ পর্যন্ত পারছো? পারো নাই। শেখ হাসিনাকে বলতে চাই- আর পাগলামি করবেন না। অত্যাচার-নির্যাতন করে অতীতে শাসন করতে পারেননি, সামনেও ভয় দেখিয়ে পারবেন না। বরং জনগণের সামনে দুই হাত তুলে মাফ চান, বলেন- যা করেছি ভুল করেছি। ছেলেগুলোকে গুলি করে মেরেছি। আমাকে মাফ করে দেবেন।",
    "url": "https://www.dhakapost.com/politics/408686",
    "date": "2025-11-11T19:42:33+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 291,
    "scraped_at": "2026-02-05T13:37:11.144226"
  },
  {
    "title": "ইউরোপের বিভিন্ন দেশের কূটনীতিকদের সঙ্গে এনসিপির মতবিনিময় অনুষ্ঠিত",
    "body": "ইউরোপের বিভিন্ন দেশের কূটনীতিকদের সঙ্গে নির্বাচন-পূর্ব পরিস্থিতি নিয়ে গুরুত্বপূর্ণ মতবিনিময় করেছে জাতীয় নাগরিক পার্টি (এনসিপি)। বুধবার (১০ ডিসেম্বর) বিকালে ইউরোপীয় ইউনিয়নের এম্বাসাডরের গুলশানের বাসভবনে এই মতবিনিময় সভা অনুষ্ঠিত হয়। মতবিনিময়ে এনসিপির পক্ষ থেকে উপস্থিত ছিলেন, দলের আহবায়ক নাহিদ ইসলাম, যুগ্ম আহ্বায়ক সুলতান মোহাম্মদ জাকারিয়া এবং যুগ্ম সদস্য সচিব আলাউদ্দীন মোহাম্মদ। সভায় ইউরোপীয় ইউনিয়নের পক্ষে নেতৃত্ব দেন বাংলাদেশে নিযুক্ত ইইউ রাষ্ট্রদূত মাইকেল মিলার। এছাড়াও উপস্থিত ছিলেন, ইইউ ডেপুটি রাষ্ট্রদূত বাইবা জারিনা, ইইউ দূতাবাসের ফার্স্ট সেক্রেটারি (পলিটিক্যাল) সেবাস্তিয়ান রিগার ব্রাউন, জার্মান রাষ্ট্রদূত রুডিগার লটজ, ইতালির রাষ্ট্রদূত আন্তোনিও আলেসান্দ্রো, স্পেনের রাষ্ট্রদূত গাব্রিয়েল সিস্তিগা, সুইডেনের রাষ্ট্রদূত নিকোলাস রাগনার উইকস, নরওয়ের রাষ্ট্রদূত হাকন আরাল্ড গুলব্রান্ডসেন, নেদারল্যান্ডসের ডেপুটি রাষ্ট্রদূত কুস ডিজকস্ট্রা ও ফ্রান্স দূতাবাসের ডেপুটি হেড অব মিশন ফ্রেডেরিক ইনজা।",
    "url": "https://www.dhakapost.com/politics/415787",
    "date": "2025-12-10T22:47:23+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 114,
    "scraped_at": "2026-02-05T13:37:12.746057"
  },
  {
    "title": "জরুরি সংবাদ সম্মেলন ডেকেছে এনসিপি",
    "body": "জাতীয় নাগরিক পার্টি (এনসিপি) জরুরি সংবাদ সম্মেলন ডেকেছে। বুধবার (২৯ অক্টোবর) দুপুর ১২টায় বাংলামোটরে অস্থায়ী কেন্দ্রীয় কার্যালয়ে এই সংবাদ সম্মেলন অনুষ্ঠিত হবে। সকালে দলের যুগ্ম সদস্য সচিব ও মিডিয়া সেল সম্পাদক মুশফিক উস সালেহীন বিষয়টি জানিয়েছেন। সংবাদ সম্মেলনে জাতীয় নাগরিক পার্টির মুখ্য সমন্বয়ক নাসীরুদ্দীন পাটওয়ারী, যুগ্ম আহ্বায়ক সারোয়ার তুষার, খালেদ সাইফুল্লাহ, জাবেদ রাসিন ও যুগ্ম সদস্য সচিব জহিরুল ইসলাম মুসাসহ কেন্দ্রীয় নেতারা উপস্থিত থাকবেন। এমএসআই/জেডএস",
    "url": "https://www.dhakapost.com/politics/405425",
    "date": "2025-10-29T09:50:28+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 65,
    "scraped_at": "2026-02-05T13:37:14.290490"
  },
  {
    "title": "প্রয়োজনে বিসিবি ঘেরাওয়ের হুঁশিয়ারি ইশরাকের",
    "body": "বিএনপি নেতা ইশরাক হোসেন হুঁশিয়ারি উচ্চারণ করে বলেছেন, যদি বেশি বাড়াবাড়ি করা হয়, প্রয়োজনে বিসিবি ঘেরাও দেওয়া হবে। তিনি বলেন, ‘ইলেকশন ইঞ্জিনিয়ারিং করে বিসিবি দখল করবে, একটি পার্টির লোকজন ভবিষ্যতে সেখানে কর্তৃত্ব করতে পারে আর আমরা বসে বসে দেখব, এটা কোনোভাবেই সম্ভব হবে না। আমরা কোনোভাবেই এটা হতে দেব না, এটা আমাদের স্পষ্ট বার্তা।’ রোববার (২১ সেপ্টেম্বর) রাজধানীর বিজয়নগরে এক অনুষ্ঠানে এসব কথা বলেন ইশরাক হোসেন। বিএনপির এ নেতা বলেন, ‘এখানে কোনো রাজনৈতিক দলাদলি হোক, সেটা আমরা চাই না। যারা খ্যাতনামা স্পোর্টস অর্গানাইজার আছেন, তাদেরকেই কাউন্সিলর হিসেবে মনোনয়ন দেওয়া হোক। অ্যাডহক কমিটি থেকেই দিতে হবে এমন নিয়মের কথা কোথাও লেখা নেই। এসব নিয়ে যদি বেশি বাড়াবাড়ি করা হয় প্রয়োজনে বিসিবি ঘেরাও দেওয়া হবে।’ তিনি বলেন, ‘ডিসির ওপর চাপ প্রয়োগ করে কাউন্সিলর পরিবর্তন করার প্রয়াস তারা নিয়েছে। সেটি যদি এগিয়ে নিয়ে যাওয়ার চেষ্টা করে তাহলে আমরাও রাজনৈতিকভাবে এর মোকাবিলা করার জন্য প্রস্তুত রয়েছি। কেন আপনারা বিসিবিতে রাজনীতি প্রবেশ করানোর চেষ্টা করছেন? বিভিন্ন জায়গায় হস্তক্ষেপ করা হচ্ছে, এসব হস্তক্ষেপ করা আপনারা বন্ধ করুন।’",
    "url": "https://www.dhakapost.com/politics/396585",
    "date": "2025-09-21T20:31:47+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 161,
    "scraped_at": "2026-02-05T13:37:17.891852"
  },
  {
    "title": "আজ যারা বিপ্লব করতে চান, তাদের মানুষের কাছে চলে যেতে হবে",
    "body": "বিএনপি মহাসচিব মির্জা ফখরুল ইসলাম আলমগীর বলেছেন, আজ যারা বিপ্লব করতে চান, সমাজ বদলাতে চান, যারা সাধারণ মানুষের অবস্থার পরিবর্তন করতে চান, তাদের অবশ্যই সেই সংগঠনকে শক্তিশালী করতে হবে। আরও মজবুত করতে হবে। একেবারে মানুষের কাছে চলে যেতে হবে, তাহলেই সেটা সম্ভব হবে। শুক্রবার (১৯ সেপ্টেম্বর) বিকেলে বাংলা একাডেমির সাহিত্যবিশারদ মিলনায়তনে কমরেড বদরুদ্দীন উমরের জীবনাবসানে আয়োজিত শোকসভায় তিনি এসব কথা বলেন। বিএনপি মহাসচিব বলেন, কমরেড বদরুদ্দীন উমরের সঙ্গে আমার খুব বেশি মেলামেশা করার সুযোগ হয়নি। উপদেষ্টা আবরার সাহেবের বাসায় গিয়েছি, সেখানে তার সঙ্গে দীর্ঘক্ষণ কথা বলেছি। মির্জা ফখরুল বলেন, বদরুদ্দীন উমর জীবনের শেষ দিন পর্যন্ত তার আদর্শ, সংগ্রামের সঙ্গে কখনো কম্প্রোমাইজ করেননি। আমরা আজকের রাজনীতি যারা করছি, আমরা অত্যন্ত শ্রদ্ধাবোধ করি। কারণ তিনি কখনো কম্প্রোমাইজ করেননি। আর যারা নতুন প্রজন্মের, তারা উমর সাহেবের কাছ থেকে কতটুকু নিতে পেরেছে সেটা আমার ঠিক জানা নেই। ‘আলোচনা সভায় একটা কথা এখানে খুব জোরেসোরে এসেছে, তা হলো সংগঠন। আমার মনে হয়, ব্যক্তিগত ধারণা থেকে বিপ্লব তখনই সফল হয়, যখন সংগঠন থাকে। আজকে যে একটা হতাশা এসেছে। এই হতাশার মূল কারণটা হচ্ছে সংগঠনের অভাব। বিপ্লবী সংগঠন যদি না থাকে তাহলে বিপ্লব হয় না।’ তিনি আরও বলেন, আজ যারা বিপ্লব করতে চান, সমাজ বদলাতে চান, যারা সাধারণ মানুষের অবস্থার পরিবর্তন করতে চান, তাদেরকে অবশ্যই সেই সংগঠনকে শক্তিশালী করতে হবে। আরও মজবুত করতে হবে। একেবারে বদরুদ্দীন উমরের ভাষায় মানুষের কাছে চলে যেতে হবে, তাহলেই সেটা সম্ভব হবে। শোকসভার শুরুতে এক মিনিট দাঁড়িয়ে বদরুদ্দীন উমরের প্রতি শ্রদ্ধা জানানো হয়। এতে কমিউনিস্ট ইন্টারন্যাশনাল সংগীত পরিবেশন করা হয়। শোকসভায় একটি ডকুমেন্টারিও প্রদর্শন করা হয়। শোকসভায় আরও বক্তব্য দেন মাহবুবউল্লাহ, কমরেড খালেকুজ্জামান ভূঁইয়া, ড. আকমল হোসেন, কমরেড সজীব রায়, অধ্যাপক সিরাজুল ইসলাম প্রমুখ।",
    "url": "https://www.dhakapost.com/politics/396102",
    "date": "2025-09-19T17:36:52+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 262,
    "scraped_at": "2026-02-05T13:37:19.519076"
  },
  {
    "title": "বলতে চাই না কিন্তু শুনতে হচ্ছে আজকের বিএনপি জিয়াউর রহমানের বিএনপি নয়",
    "body": "যারা জাতীয় নির্বাচনের আগে গণভোট চায় না তারা ডাকসু নির্বাচনে ভয় পেয়েছে বলে মন্তব্য করেছেন বাংলাদেশ জামায়াতে ইসলামীর নায়েবে আমির ও সাবেক এমপি ডা. সৈয়দ আব্দুল্লাহ মোহাম্মদ তাহের। তিনি বলেন, ‘আমরা বলতে চাই না কিন্তু আমাদেরকে শুনতে হয় আজকের বিএনপি সেই জিয়াউর রহমানের বিএনপি নয়।’ জনগণের আস্থাশীল হতে হলে আজকের বিএনপিকে জিয়াউর রহমানের বিএনপি হতে হবে উল্লেখ করে তাহের আরও বলেন, ‘জিয়াউর রহমানের সময় বিএনপি ছিল বড় দল, আজ সেই জায়গায় অবস্থান করে নিয়েছে জামায়াতে ইসলামী’। ঐতিহাসিক জাতীয় বিপ্লব ও সংহতি দিবস উপলক্ষ্যে জামায়াতে ইসলামী ঢাকা মহানগর দক্ষিণের উদ্যোগে শুক্রবার (৭ নভেম্বর) বিকেলে অনুষ্ঠিত আলোচনা সভায় প্রধান অতিথির বক্তব্যে তিনি এসব কথা বলেন। জামায়াতের নায়েবে আমির বলেন, ঢাকা বিশ্ববিদ্যালয় কেন্দ্রীয় ছাত্র সংসদ (ডাকসু) নির্বাচনের পরাজিতরা জাকসু, চাকসু, রাকসু নির্বাচন বন্ধে কত শত ষড়যন্ত্র করেছে তা শিক্ষার্থীর পাশাপাশি দেশবাসীও দেখেছে। তারা বুঝতে পারছে জাতীয় নির্বাচনের আগে যদি স্থানীয় সরকার নির্বাচন হয় তাহলে পরাজয়ের ভরাডুবি খেতে হবে। সেজন্য তারা জাতীয় নির্বাচনের আগে স্থানীয় সরকার নির্বাচনের যেভাবে বিরোধিতা করেছে একইভাবে গণভোটের বিরোধিতা করছে। তাহের বলেন, ‘সিপাহি-জনতার বিপ্লব আর ছাত্র-জনতার বিপ্লব একই সূত্রে গাঁথা’। সিপাহি-জনতার বিপ্লব পরবর্তী বাংলাদেশের প্রেক্ষাপটে জিয়াউর রহমান নিজের রাজনৈতিক স্বার্থে হলেও জাতীয় ঐক্যের দৃষ্টান্ত স্থাপন করেছেন। শহীদ জিয়াউর রহমান ও শহীদ গোলাম আজমের জানাজা ছিল বাংলাদেশের ইতিহাসে সবচেয়ে বড় জানাজা। এই দুটি জানাজা বলে দেয় তাদের জনপ্রিয়তার পরিধি। বিএনপির সমালোচনা করে তিনি বলেন, আমরা বলতে চাই না কিন্তু আমাদেরকে শুনতে হয় আজকের বিএনপি সেই জিয়াউর রহমানের বিএনপি নয়। জামায়াতের নায়েবে আমির বলেন, বহুদলীয় গণতন্ত্রের প্রবক্তা জিয়াউর রহমানের অনুসারীরা তার আদর্শ ভুলে গেছে। যার কারণে তারা এখন গণতন্ত্র চর্চা করে না, মানুষের সেন্টিমেন্ট তারা বুঝতে পারছে না, বুঝতে চেষ্টাও করছে না। তারা সংস্কার চায় না। তাদের দলের স্থায়ী কমিটির একজন সদস্য যিনি সামরিক বাহিনীর অবসরপ্রাপ্ত মেজর তিনি বলেছেন সংস্কার তারা চায় না। ডা. তাহের বলেন, আপনারা না চাইলেও জনগণ চায়। জনগণের সেন্টিমেন্ট বুঝে রাজনীতি না করলে আওয়ামী লীগের মতোই পরিণতি হতে পারে। শেখ মুজিবুর রহমান প্রসঙ্গে তিনি বলেন, শেখ মুজিবুর রহমান স্বাধীনতার আগে এ দেশের জনগণের কাছে জনপ্রিয় ছিলেন। কিন্তু স্বাধীনতা পরবর্তী তিনি যখন ক্ষমতা গ্রহণ করেছেন তারপর থেকে তিনি জনপ্রিয়তা হারাতে শুরু করেন। গুড গভর্নেন্স দিতে না পারায় ক্ষমতা গ্রহণের দিন থেকেই শেখ মুজিবুর রহমানের জনপ্রিয়তা নষ্ট হতে শুরু করে। শেখ মুজিবুর রহমান ভালো ভাষণ দিতে পারলেও ভালো শাসনব্যবস্থা প্রতিষ্ঠা করতে পারেননি। তিনি রাষ্ট্র শাসনের পরিবর্তে রাষ্ট্রের জনগণকে শোষণ করেছেন। বাকশাল কায়েম করে রক্ষীবাহিনী দিয়ে জনগণের ওপর জুলুম নির্যাতন চালিয়েছেন। যার কারণে ১৯৭৫ সালের ১৫ আগস্ট সেনা অভ্যুত্থানে শেখ মুজিবুর রহমান সপরিবারে নিহত হলে মানুষ ইন্না লিল্লাহও পড়েনি। শেখ মুজিবুর রহমানের মৃত্যুর পর তার দলীয় নেতারাও আওয়ামী লীগ থেকে মুখ ফিরিয়ে নিয়েছিল। জামায়াতের এ শীর্ষ নেতা বলেন, জিয়াউর রহমান রাষ্ট্রপতি হয়ে আওয়ামী লীগকে আবারও রাজনীতিতে পুনর্বাসনের সুযোগ দেন। তিনি মসিউর রহমান যাদু মিয়া, শাহ্ আব্দুল আজিজকেও মন্ত্রিসভায় স্থান দিয়েছেন। একাত্তরে তাদের কী ভূমিকা ছিল দেশবাসী জানে, আমরা বলতে চাই না। তবে জিয়াউর রহমান চেয়েছেন সকলকে নিয়ে ঐকমত্যের একটি সরকার গঠনের মধ্য দিয়ে জাতীয় ঐক্য সৃষ্টি করতে। জিয়াউর রহমানের সেই আদর্শ আজকের বিএনপি চর্চা করে না। গণভোট প্রসঙ্গে ডা. তাহের বলেন, সময়ক্ষেপণ করে লাভ নাই, গণভোট জাতীয় নির্বাচনের আগেই হতে হবে। যতই চালাকি করে সময় নষ্ট করা হোক না কেন, আগে গণভোট তারপর জাতীয় নির্বাচন হতে হবে। নতুবা জনগণ ঐতিহাসিক জাতীয় বিপ্লব ও সংহতি দিবসের চেতনায় আবার রাজপথে নেমে আসবে। সংকট সৃষ্টি না করে তিনি নভেম্বরের মধ্যে গণভোট সম্পন্ন করে জুলাই সনদের আলোকে ফেব্রুয়ারিতে জাতীয় নির্বাচনের আয়োজন করতে অন্তর্বর্তী সরকারের প্রতি আহ্বান জানান। বিশেষ অতিথির বক্তব্যে জামায়াতের সহকারী সেক্রেটারি জেনারেল মাওলানা রফিকুল ইসলাম খান বলেন, ১৯৭৫ এর ১৫ আগস্ট পরবর্তী ৭ নভেম্বর সংগঠিত ঐতিহাসিক জাতীয় বিপ্লব থেকে স্পষ্ট– বাংলাদেশের জনগণ যখন যেই ভূমিকা রাখা দরকার তখন সেই ভূমিকা পালনে ঝাঁপিয়ে পড়ে। দেশের সব আন্দোলন সংগ্রাম রাজনৈতিক নেতৃবৃন্দের নেতৃত্বে অনুষ্ঠিত হলেও চব্বিশের জুলাই বিপ্লব সংগঠিত হয়েছে ছাত্র-জনতার নেতৃত্বে। জুলাই আন্দোলন চলাকালীন একটি রাজনৈতিক দলের মহাসচিব বলেছিলেন, তার দলের কেউ এই আন্দোলনের সঙ্গে জড়িত নয়। তিনি আরও বলেন, সরকার সংস্কারের প্রতিশ্রুতির পাশাপাশি গণহত্যার বিচার নিশ্চিত করা এবং একটি অবাধ সুষ্ঠু নির্বাচনের আয়োজন করার প্রতিশ্রুতি দিয়েছিল। জুলাই সনদের আদেশ জারি করে নভেম্বরের মধ্যে গণভোট দিয়ে সরকার সেই প্রতিশ্রুতি রক্ষা করবে বলে তিনি আশা প্রকাশ করেন। রফিকুল ইসলাম খান বলেন, জুলাই সনদের ভিত্তিতেই ফেব্রুয়ারিতে জাতীয় সংসদ নির্বাচন আয়োজন করতে হবে। জুলাই সনদ বাস্তবায়ন না হলে বাংলাদেশের ইতিহাসে বারবার বিপ্লব সংগঠিত হবে। বাংলাদেশের রাজপথকে আর রক্তে রঞ্জিত না করতে তিনি অন্তর্বর্তী সরকারকে জুলাই সনদ বাস্তবায়নের মাধ্যমে পদক্ষেপ গ্রহণের আহ্বান জানান। কেন্দ্রীয় নির্বাহী পরিষদ সদস্য ও ঢাকা মহানগর দক্ষিণের আমির নূরুল ইসলাম বুলবুলের সভাপতিত্বে এবং কেন্দ্রীয় কর্মপরিষদ সদস্য ও ঢাকা মহানগর দক্ষিণের সেক্রেটারি ড. শফিকুল ইসলাম মাসুদের পরিচালনায় মহানগরী কার্যালয়ের হলরুমে অনুষ্ঠিত সভায় আরও বক্তব্য দেন কেন্দ্রীয় কর্মপরিষদ সদস্য ও ঢাকা মহানগর দক্ষিণের নায়েবে আমির (ঢাকা-৮ আসনে জামায়াত মনোনীত সংসদ সদস্য প্রার্থী) অ্যাডভোকেট ড. হেলাল উদ্দিন, বাংলাদেশ শ্রমিক কল্যাণ ফেডারেশন ঢাকা মহানগর দক্ষিণের সভাপতি আব্দুস সালাম প্রমুখ। সভায় অন্যদের মধ্যে উপস্থিত ছিলেন কেন্দ্রীয় মজলিসে শুরা সদস্য ও ঢাকা মহানগরী দক্ষিণের নায়েবে আমির আব্দুস সবুর ফকির, কেন্দ্রীয় মজলিসে শুরা সদস্য ও ঢাকা মহানগর দক্ষিণের সহকারী সেক্রেটারি ড. আব্দুল মান্নান, মহানগর অফিস সেক্রেটারি কামরুল আহসান হাসান, সহকারী প্রচার সম্পাদক আবদুস সাত্তার সুমন, সহকারী মিডিয়া সম্পাদক আশরাফুল আলম ইমন, সহকারী অফিস সেক্রেটারি মুজিবুর রহমান প্রমুখ।",
    "url": "https://www.dhakapost.com/politics/407698",
    "date": "2025-11-07T20:41:55+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 815,
    "scraped_at": "2026-02-05T13:37:21.169700"
  },
  {
    "title": "‘শেষ মুহূর্তে স্বাক্ষর অনুষ্ঠানে না আসাটা ডিস্টার্বের অংশ’",
    "body": "জুলাই সনদ স্বাক্ষর অনুষ্ঠানে জাতীয় নাগরিক পার্টি-এনসিপিসহ কয়েকটি রাজনৈতিক দল অংশ নেয়নি। এ বিষয়ে প্রতিক্রিয়া জানিয়ে বিএনপির স্থায়ী কমিটির সদস্য মির্জা আব্বাস বলেছেন, কিছু কিছু দল ডিস্টার্ব করছে। তবে তারা সবসময়ই এমনটা করে। শেষ মুহূর্তে স্বাক্ষর অনুষ্ঠানে কারো না আসাটা ডিস্টার্বের অংশ। শুক্রবার (১৭ অক্টোবর) জুলাই সনদ স্বাক্ষর অনুষ্ঠানে তিনি এসব কথা বলেন। মির্জা আব্বাস বলেন, আমরা আশা করছি গণতান্ত্রিক উত্তরণের পথে আজ একটা বড় অগ্রগতি হবে। কিছু কিছু দল ডিস্টার্ব করছে, আজকের অনুষ্ঠানে আসছে না। তারা সবসময়ই ডিস্টার্ব করবে। আমরা লক্ষ্য রাখছি। তিনি বলেন, সব দলের সঙ্গে আলোচনা করে ঐকমত্যের ভিত্তিতে সনদ তৈরি হয়েছে। শেষ মুহূর্তে স্বাক্ষর অনুষ্ঠানে কারো না আসাটা ডিস্টার্বের অংশ।",
    "url": "https://www.dhakapost.com/politics/402732",
    "date": "2025-10-17T19:11:40+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 104,
    "scraped_at": "2026-02-05T13:37:22.769664"
  },
  {
    "title": "ইসলামী আন্দোলনের সীরাত সম্মেলন শুরু",
    "body": "রাজধানীর সোহরাওয়ার্দী উদ্যানে শুরু হয়েছে ইসলামী আন্দোলন বাংলাদেশের আয়োজনে আন্তর্জাতিক সীরাত সম্মেলন- ২০২৫। শুক্রবার (২৪ অক্টোবর) দুপুর আড়াইটায় পবিত্র কোরআন তেলাওয়াতের মধ্য দিয়ে আনুষ্ঠানিক উদ্বোধন হয় এ আয়োজনের। এতে প্রধান অতিথি হিসেবে উপস্থিত রয়েছেন ইসলামী আন্দোলন বাংলাদেশের আমির ও চরমোনাই পীর মুফতি সৈয়দ মুহাম্মাদ রেজাউল করীম। এ ছাড়া সম্মেলনে অংশ নিয়েছেন ফিলিস্তিনের রাষ্ট্রদূত, পাকিস্তানের আল গাজালি বিশ্ববিদ্যালয়ের ভাইস চ্যান্সেলর এবং দেশের শীর্ষ উলামায়ে কেরাম ও সীরাত গবেষকরা। আয়োজকরা জানিয়েছেন, সীরাত সম্মেলনে বিকেল পর্যন্ত মঞ্চে ইসলামী সাংস্কৃতিক অনুষ্ঠান চলবে, যেখানে হামদ, নাত ও নাশিদ পরিবেশন করছেন দেশীয় শিল্পীরা। আসরের নামাজের পর ফিলিস্তিন রাষ্ট্রদূতসহ অতিথিদের বক্তব্য ও সীরাত ভিত্তিক আলোচনা হওয়ার কথা রয়েছে। আয়োজকদের পক্ষ থেকে জানানো হয়েছে, দিনব্যাপী এই সীরাত সম্মেলনের মূল উদ্দেশ্য– প্রিয় নবী হযরত মুহাম্মদ (সা.)-এর জীবনাদর্শ, নৈতিকতা ও মানবিক মূল্যবোধকে নতুন প্রজন্মের কাছে তুলে ধরা। সন্ধ্যায় বিশেষ অতিথিদের বক্তব্য এবং রাতের পর্বে পীর সাহেব চরমোনাইয়ের বয়ানের মাধ্যমে সম্মেলনের সমাপনী অধিবেশন অনুষ্ঠিত হবে। অনুষ্ঠানস্থলে বিভিন্ন ইসলামী সংগঠন ও শিক্ষাপ্রতিষ্ঠানের প্রতিনিধিরা উপস্থিত রয়েছেন। আর মাঠজুড়ে কয়েক হাজার মানুষের সমাগম ঘটেছে। ইতোমধ্যে রাজধানীর বিভিন্ন এলাকা থেকে মুসল্লি ও সাধারণ মানুষ দলে দলে অনুষ্ঠানে যোগ দিচ্ছেন। তারা আরও জানান, সীরাত সম্মেলনের মাধ্যমে তরুণ প্রজন্মকে নবী করিম (সা.)–এর জীবনাদর্শ, সহনশীলতা ও মানবিক মূল্যবোধের শিক্ষা তুলে ধরাই মূল লক্ষ্য। রাত পর্যন্ত হামদ, নাত, কিরাত এবং শীর্ষ আলেমদের বয়ান চলবে। সমাপনী অধিবেশনে প্রধান অতিথি হিসেবে বক্তব্য দেবেন পীর সাহেব চরমোনাই।",
    "url": "https://www.dhakapost.com/politics/404365",
    "date": "2025-10-24T15:40:45+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 215,
    "scraped_at": "2026-02-05T13:37:24.425587"
  },
  {
    "title": "তারেক রহমানের জন্মদিনে ব্রিটিশ ল’ স্টুডেন্টসের ব্যতিক্রমী উদ্যোগ",
    "body": "জাতীয়তাবাদী দল বিএনপির ভারপ্রাপ্ত চেয়ারম্যান তারেক রহমানের জন্মদিন উপলক্ষ্যে পথ শিশুদের মাঝে খাবার বিতরণ করেছে বাংলাদেশ ন্যাশনালিস্ট ব্রিটিশ ল’ স্টুডেন্ট অ্যালায়েন্স। বৃহস্পতিবার (২০ নভেম্বর) দুপুরে জাতীয় সংসদ সংলগ্ন জিয়া উদ্যানে সুবিধাবঞ্চিত পথ শিশুদের মাঝে তারা খাবার বিতরণ করেন। একই সঙ্গে ব্রিটিশ ল’ স্টুডেন্ট অ্যালায়েন্সের নেতারাও পথ শিশুদের সঙ্গে দুপুরের খাবারে অংশ নেন। ব্রিটিশ ল’ স্টুডেন্ট অ্যালায়েন্স মারভেলাস একাডেমী ইউনিটের জিসিয়া আহমেদ, কাজী হিসামুল হক ফাহাদ ও তাজওয়ার সিনহার উদ্যোগে এ কর্মসূচি পালিত হয়। বাংলাদেশ জাতীয়তাবাদী দলের (বিএনপি) ভারপ্রাপ্ত চেয়ারম্যান তারেক রহমানের ৬১তম জন্মদিন বৃহস্পতিবার (আজ)। ১৯৬৫ সালের ২০ নভেম্বর তিনি জন্মগ্রহণ করেন। জিয়াউর রহমান এবং খালেদা জিয়ার জ্যেষ্ঠ পুত্র তিনি।",
    "url": "https://www.dhakapost.com/politics/411054",
    "date": "2025-11-20T20:33:32+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 100,
    "scraped_at": "2026-02-05T13:37:26.006381"
  },
  {
    "title": "প্রবাসীর বাড়িতে ককটেল ফাটিয়ে ২৬ ভরি স্বর্ণালংকার ও ৫ লাখ টাকা লুট",
    "body": "মুন্সীগঞ্জের সিরাজদিখানে কুয়েত প্রবাসীর বাড়িতে ককটেল বিস্ফোরণ ঘটিয়ে ডাকাতির ঘটনা ঘটেছে। গতকাল শনিবার (১৩ ডিসেম্বর) দিবাগত রাত আড়াইটার দিকে উপজেলার বালুচর ইউনিয়নের চান্দের চর গ্রামের কুয়েত প্রবাসী মো. আল-আমিনের বাড়িতে এ ঘটনা ঘটে । এ সময় ডাকাতরা প্রায় ২৬ ভরি স্বর্ণালংকার, নগদ ৫ লাখ টাকা, কুয়েতি মুদ্রা প্রায় ১০০ দিনার, একটি আইফোন ইলেভেন প্রো ও একটি স্যামসাং মোবাইল ফোন নিয়ে যায় বলে ভুক্তভোগী পরিবার দাবি করেছে। কুয়েত থেকে দেশে আসার ৫ দিনের মাথায় ডাকাতির কবলে পড়লেন আল-আমিন। আল-আমিনের বাবা আব্দুর রাজ্জাক জানান, প্রায় ১৫-২০ জন মুখোশ পরা ডাকাত নৌপথে ট্রলারযোগে এসে আমাদের বাড়ির দরজা ভেঙে ভেতরে প্রবেশ করে। প্রথমেই ককটেল বিস্ফোরণ ঘটিয়ে ভয়ভীতি সৃষ্টি করে ঘরের সবাইকে জিম্মি করে ফেলে। তাদের হাতে ছিল দা, চাইনিজ কুড়াল, আগ্নেয়াস্ত্র (শটগান)। এ সময় ডাকাতরা ২৬ ভরি স্বর্ণালংকার, নগদ প্রায় ৫ লাখ টাকা, কুয়েতি মুদ্রা প্রায় ১০০ দিনার, একটি আইফোন ইলেভেন প্রো ও একটি স্যামসাং মোবাইল ফোন নিয়ে যায় । ডাকাতির পরে এ ঘটনার একটি সিসিটিভি ফুটেজে ১০-১৫ জনের একটি সশস্ত্র ডাকাত দলকে বাড়িটিতে প্রবেশ করতে এবং দৌড়ে পালিয়ে যেতে দেখা যায়। সিরাজদিখান থানা পুলিশের ভারপ্রাপ্ত কর্মকর্তা (ওসি) এম হান্নান বলেন, খবর পেয়ে আমরা রাতেই ঘটনাস্থল পরিদর্শন করেছি। ডাকাতদের গ্রেপ্তারের চেষ্টা চালানো হচ্ছে। ব. ম শামীম/আরএআর",
    "url": "https://www.dhakapost.com/country/416691",
    "date": "2025-12-14T22:03:29+06:00",
    "author": "জেলা প্রতিনিধি",
    "category": "country",
    "language": "bn",
    "token_count": 192,
    "scraped_at": "2026-02-05T13:37:29.824972"
  },
  {
    "title": "ফেব্রুয়ারিতে নির্বাচনে অংশ নিতে মাঠে কাজ শুরু করেছে বিএনপি : খসরু",
    "body": "বিএনপির স্থায়ী কমিটির সদস্য আমীর খসরু মাহমুদ চৌধুরী বলেছেন, আগামীর বাংলাদেশকে গণতান্ত্রিক ধারা থেকে বিরত রাখতে নির্বাচন বাধাগ্রস্ত করার কোনো সুযোগ নেই। ফেব্রুয়ারিতেই জাতীয় সংসদ নির্বাচনে অংশ নেওয়ার জন্য ইতোমধ্যেই বাংলাদেশ জাতীয়তাবাদী দল বিএনপি মাঠে কাজ শুরু করে দিয়েছে। শুক্রবার (২৪ অক্টোবর) সন্ধ্যায় চট্টগ্রাম নগরীর এম এ আজিজ স্টেডিয়ামে জিয়া ফুটবল টুর্নামেন্টের উদবোধনী অনুষ্ঠান শেষে সাংবাদিকদের এ মন্তব্য করেন তিনি। এ সময় আমীর খসরু বলেন, বিএনপির ভারপ্রাপ্ত চেয়ারম্যান তারেক রহমানের নির্দেশনায় যুব সমাজকে মাঠে ফিরিয়ে আনতে দেশে ক্রীড়ার ওপর জোর দিচ্ছে বিএনপি। এছাড়া জনগণ নির্বাচিত করলে ভবিষ্যতে দেশের প্রতিটা উপজেলায় ক্রীড়া কমপ্লেক্স করার পরিকল্পনার কথা বলেন তিনি। এ সময় দলের সহ-সাংগঠনিক সম্পাদক, ব্যারিস্টার মীর মো. হেলাল উদ্দীন, বিএনপির কেন্দ্রীয় কমিটির সদস্য ইসরাফিল খসরুসহ মহানগর ও জেলার নেতাকর্মীরা উপস্থিত ছিলেন।",
    "url": "https://www.dhakapost.com/politics/404451",
    "date": "2025-10-24T22:53:38+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 119,
    "scraped_at": "2026-02-05T13:37:31.445865"
  },
  {
    "title": "নতুন করে সন্ত্রাসের রাজত্ব কায়েম করতে চাইলে জনগণ জবাব দেবে",
    "body": "বাংলাদেশে কেউ যদি আবার নতুন করে ফ্যাসিবাদ বা সন্ত্রাসের রাজত্ব কায়েম করতে চান, তাহলে এর যথাযথ জবাব খুব দ্রুতই পেয়ে যাবেন বলে মন্তব্য করেছেন বাংলাদেশ জামায়াতে ইসলামী’র আমির শফিকুর রহমান। তিনি বলেন, জনগণ সব ধরনের ষড়যন্ত্র রুখে দেবে; কাউকে এ ধরনের নোংরামি করার সুযোগ দেওয়া হবে না। শুক্রবার (১২ ডিসেম্বর) ঢাকা মেডিকেল কলেজ হাসপাতালে গুলিবিদ্ধ শরিফ ওসমান হাদিকে দেখতে এসে তিনি এসব কথা বলেন। জামায়াত আমির বলেন, যারা এই হত্যাচেষ্টা চালিয়েছে, যারা গুলি করেছে- তাদের অবিলম্বে শনাক্ত করে আইনের আওতায় আনতে হবে। সরকারের প্রতি আহ্বান জানাচ্ছি, এ ব্যাপারে কোনো ধরনের ঢিলেমি বরদাস্ত করা হবে না। সরকার যেন আন্তরিকভাবে দায়িত্ব পালন করে- সেটা আমরা দেখতে চাই। তিনি বলেন, চিকিৎসকসহ তার পরিবার-স্বজনদের সঙ্গে কথা হয়েছে। ঘটনাটি আমাদের স্তম্ভিত, বিস্মিত ও ক্ষুব্ধ করেছে। যে কাপুরুষরা এ ঘটনা ঘটিয়েছে আমরা তাদের তীব্র নিন্দা জানাই। দ্রুত তাদের গ্রেপ্তার করে শাস্তির আওতায় আনতে হবে। শফিকুর রহমান বলেন, মেসেজটা খুব ক্লিয়ার- এই জাতি কোনো গুলিকে পরোয়া করবে না। আমরাও কোনো গুলির তোয়াক্কা করি না। তিনি হাদির জন্য সবার দোয়া কামনা করে বলেন, তার অবস্থা খুবই সংকটাপন্ন। সে যেন দ্রুত সুস্থ হয়ে মুক্তির লড়াইয়ে আবার রাজপথে আমাদের সঙ্গে শরিক হতে পারেন- আল্লাহর কাছে সে দোয়া করছি।",
    "url": "https://www.dhakapost.com/politics/416170",
    "date": "2025-12-12T18:38:52+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 188,
    "scraped_at": "2026-02-05T13:37:33.066389"
  },
  {
    "title": "খালেদা জিয়ার হার্ট ও চেস্টে ইনফেকশন হয়েছে : ডা. এফএম সিদ্দিকী",
    "body": "বিএনপি চেয়ারপারসন খালেদা জিয়ার হার্ট ও চেস্ট (ফুসফুস) ইনফেকশন হয়েছে। হাসপাতালে চিকৎসকদের নিবিড় পর্যবেক্ষণে তার চিকিৎসা চলছে। রোববার (২৩ নভেম্বর) রাতে এভারকেয়ার হাসপাতালের সামনে বিএনপি চেয়ারপারসনের জন্য গঠিত মেডিকেল বোর্ডের সদস্য অধ্যাপক এফএম সিদ্দিকী সাংবাদিকদের একথা জানান। তিনি বলেন, ‘গত কয়েক মাস ধরেই উনি খুব ঘন ঘন আক্রান্ত হচ্ছিলেন। আজকে আমরা যে কারণে এখানে (এভারকেয়ার হাসপাতালে) ভর্তি করিয়েছি সেটা হচ্ছে উনার কতগুলো সমস্যা একসঙ্গে দেখা দিয়েছে। সেটা হচ্ছে, উনার চেস্টে ইনফেকশন হয়েছে।’ ‘যেহেতু উনার হার্টের সমস্যা আগে থেকেই ছিল। উনার হার্টে পারমানেন্ট পেসমেকার আছে এবং হার্টে ওনার স্ট্যান্ডিং করা হয়েছিল, রিং পরানো হয়েছিল তারপরেও উনার মাইট্রোস্টেনোসিস নামে একটা কন্ডিশন আছে সেজন্য চেস্টে হওয়াতে উনার একসঙ্গে হার্ট এবং ফুসফুস দুটোই এ্যাট এ টাইম আক্রান্ত হওয়াতে ওনার খুব রেসপিরেটরি ডিস্ট্রেস হচ্ছিল। সেজন্য এখানে আমরা খুব দ্রুত ওনাকে নিয়ে এসেছি।’ খালেদা জিয়া ২৪ ঘণ্টার নিবিড় পর্যবেক্ষণে আছেন জানিয়ে এফএম সিদ্দিকী বলেন, ‘হাসপাতালে আনার পর আমরা খুব তাৎক্ষণিকভাবে দ্রুত যে পরীক্ষাগুলো করা দরকার তা করেছি। আমরা প্রাথমিক যে রিপোর্ট পেয়েছি সে অনুযায়ী মেডিকেল বোর্ডের সবাই বসে আমরা উনাকে এন্টিবায়োটিক দিয়েছি, ওনাকে যেভাবে প্রাথমিক দ্রুত এবং জরুরি চিকিৎসা দেওয়ার দরকার হয় সেটা দিয়েছি।’ ‘আশা করছি যে ২৪ ঘণ্টার মধ্যে আরো কিছু রিপোর্ট আসবে। উনি আমাদের নিবিড় পর্যবেক্ষণে আছেন এবং আমি আমরা মনে করছি, নেক্সট ১২ ঘণ্টায় উনার পরবর্তী পরিস্থিতি কী হয় সেটা খুব গুরুত্বপূর্ণ। এই মুহূর্তে উনি আমাদের সর্বোচ্চ চিকিৎসা এবং আমরা যেটাকে খুব ভালোভাবে বলি, খুব ইন্টেন্সিভভাবে মনিটরিংয়ের মধ্যে আছেন। কেবিনেই তিনি আছেন। এর আগে রোববার রাত ৮টায় এভারকেয়ার হাসপাতালে ভর্তি করা হয় খালেদা জিয়াকে। তিনি এভারকেয়ার হাসপাতালের বিশেষজ্ঞ চিকিৎসক অধ্যাপক শাহাবুদ্দিন তালুকদারের তত্ত্বাবধায়নে রয়েছেন। বিএনপি চেয়ারপারসনকে হাসপাতালে নেওয়ার পরপর বেশ কিছু টেস্ট করা হয়। এরপর অধ্যাপক শাহাবুদ্দিন তালুকাদারের সভাপতিত্বে মেডিকেল বোর্ড বৈঠকে বসে। এই বৈঠকে অধ্যাপক এফএস সিদ্দিকী, ডা. জাফর্ ইকবাল, ডা. জিয়াউল হক, ডা. মামুন আহমেদ, অবসরপ্রাপ্ত বিগ্রেডিয়ার জেনারেল সাইফুল ইসলাম এবং লন্ডন থেকে ভার্চুয়ালি ডা. জুবাইদা রহমান, যুক্তরাষ্ট্র থেকে জনহোপকিংস হসপিটালের কয়েকজন বিশেষজ্ঞ চিকিৎসকরা অংশ নেন। অধ্যাপক এফএম সিদ্দিকী বলেন, ‘মেডিকেল বোর্ডের সর্বসম্মত সিদ্ধান্ত অনুযায়ী ম্যাডামের চিকিৎসা শুরু হয়েছে।’ অধ্যাপক এজেডএম জাহিদ হোসেন বলেন, ‘আমরা বলতে চাই, ম্যাডামের শারীরিক অবস্থা নিয়ে আমরা ডেফিনেটলি সুচিকিৎসার ব্যাপারে যথাযথ ব্যবস্থা গ্রহণ করা হচ্ছে এবং সর্বোচ্চ সর্তকতা অবলম্বন করে নিবিড়ভাবে চিকিৎসা দেওয়া হচ্ছে। অত্যন্ত উৎকণ্ঠিত কোনো বিষয় আমরা মনে করছি না।’ তিনি বলেন, ‘আমরা মনে করছি, উনার চিকিৎসাটা যদি এখন যেভাবে শুরু হয়েছে আলহামদুলিল্লাহ তাহলে আগামী ১২ ঘণ্টা পর মেডিকেল বোর্ড আবার বসবেন। বসার পর উনার স্বাস্থ্যের অবস্থার উপর পর্যবেক্ষণ করে কি ধরনের চিকিৎসার পরিবর্তন আনা যায় সে অনুযায়ী ব্যবস্থা বোর্ড নেবেন।’ তিনি বলেন, গতকাল ভোর থেকে তারেক রহমান ও উনার সহধর্মিনী জুবাইদা রহমান তাদের ‘আম্মু’র ব্যাপারে সর্বাক্ষণিক যোগাযোগ রাখছেন। এছাড়া ম্যাডামের ছোট ছেলে প্রয়াত আরাফাত রহমান কোকোর সহধর্মিনী সৈয়দা শামিলা রহমান এখানেই আছেন, উনাদের আত্মীয় স্বজনরা ম্যাডামের চিকিৎসার ব্যাপারে সবসময় সহযোগিতা ও খোঁজ-খবর রাখছেন।’ খালেদা জিয়া দেশবাসীর কাছে দোয়া চেয়েছেন উল্লেখ করে জাহিদ বলেন, ম্যাডাম আপনাদের মাধ্যমে দেশবাসীর কাছে সুস্থতার জন্য দোয়া চেয়েছেন। যেমনি অতীতেও ম্যাডামের জন্য দোয়া করেছেন দেশবাসী। ৭৯ বছর বয়েসী খালেদা জিয়া বহু বছর ধরে আর্থ্রাইটিস, ডায়াবেটিস, কিডনি, ফুসফুস, চোখের সমস্যাসহ নানা জটিলতায় ভুগছেন। গত ৭ জানুয়ারি উন্নত চিকিৎসার জন্য লন্ডনে যান খালেদা জিয়া। চিকিৎসার জন্য ১১৭ দিন লন্ডনে অবস্থান শেষে গত ৬ মে দেশে ফেরেন।",
    "url": "https://www.dhakapost.com/politics/411785",
    "date": "2025-11-24T08:11:43+06:00",
    "author": "ঢাকা পোস্ট ডেস্ক",
    "category": "politics",
    "language": "bn",
    "token_count": 505,
    "scraped_at": "2026-02-05T13:37:34.753664"
  },
  {
    "title": "৭ অক্টোবর ‘নিপীড়নবিরোধী দিবস’ পালনের ঘোষণা শিবিরের",
    "body": "বাংলাদেশ প্রকৌশল বিশ্ববিদ্যালয়ের (বুয়েট) তড়িৎ ও ইলেকট্রনিক প্রকৌশল বিভাগের দ্বিতীয় বর্ষের মেধাবী ছাত্র শহীদ আবরার ফাহাদের ৬ষ্ঠ মৃত্যুবার্ষিকী উপলক্ষ্যে জাতীয় ‘নিপীড়নবিরোধী দিবস’ ঘোষণা ও তা যথাযথভাবে পালনের আহ্বান জানিয়েছে বাংলাদেশ ইসলামী ছাত্রশিবির। রোববার (৫ অক্টোবর) এক বিজ্ঞপ্তিতে ছাত্রশিবিরের কেন্দ্রীয় সভাপতি জাহিদুল ইসলাম এ কর্মসূচি ঘোষণা করেন। বিজ্ঞপ্তিতে বলা হয়, ২০১৯ সালের ৭ অক্টোবর বুয়েটের মেধাবী ছাত্র আবরার ফাহাদকে ‘ছাত্রশিবির আখ্যায়িত’ করে অত্যন্ত নির্মমভাবে হত্যা করে নিষিদ্ধ ঘোষিত ছাত্রলীগের সন্ত্রাসীরা। শহীদ আবরার ফাহাদের অপরাধ ছিল- সত্যের পক্ষে ও আধিপত্যবাদের বিরুদ্ধে কথা বলা। ২০০৯ সালে ক্ষমতায় আসার পর থেকে ক্যাম্পাসে আধিপত্য কায়েমের লক্ষ্যে ছাত্রলীগের নির্যাতনের শিকার হয়েছেন অন্তত ছয় হাজার শিক্ষার্থী। জুলাই অভ্যুত্থান-পরবর্তী বাস্তবতায় ছাত্রসমাজ এমন নির্যাতনের ভয়াবহ চিত্র ভবিষ্যতে আর কোনো দিন দেখতে চায় না। এ প্রেক্ষাপটে বাংলাদেশ ইসলামী ছাত্রশিবির এ দিনটিকে ‘নিপীড়নবিরোধী দিবস’ হিসেবে পালনের সিদ্ধান্ত গ্রহণ করেছে। পাশাপাশি রাষ্ট্রীয়ভাবে ‘জাতীয় নিপীড়নবিরোধী দিবস’ ঘোষণা ও পালনের জন্য সরকারের প্রতি আহ্বান জানানো হয়। ১. শাখাভিত্তিক আলোচনা সভা ও দোয়া অনুষ্ঠান। ২. ক্যাম্পাসে নিপীড়নবিরোধী সেমিনার ও সিম্পোজিয়াম আয়োজন করা। ৩. ফ্যাসিবাদী আমলে নিষিদ্ধ ঘোষিত ছাত্রলীগের নির্যাতনের চিত্র তুলে ধরা ও আইনি পদক্ষেপ গ্রহণের উদ্যোগ নেওয়া। ৪. ক্যাম্পাসে নিপীড়ন ও আধিপত্যবাদের বিরুদ্ধে বিভিন্ন প্লাটফর্মে লেখালেখি করা। কেন্দ্রীয় নির্দেশনার আলোকে ছাত্রশিবিরের মহানগর, বিশ্ববিদ্যালয়, শহর ও জেলা শাখাকে এ কর্মসূচি বাস্তবায়নের জন্য আহ্বান জানান শিবির নেতৃবৃন্দ।",
    "url": "https://www.dhakapost.com/politics/399800",
    "date": "2025-10-06T01:00:26+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 201,
    "scraped_at": "2026-02-05T13:37:36.423803"
  },
  {
    "title": "৫ দফা দাবিতে রাজধানীতে ২০ কিলোমিটার সড়কজুড়ে জামায়াতের মানববন্ধন",
    "body": "গণমানুষের ৫ দফা বাস্তবায়নের দাবিতে রাজধানীর যাত্রাবাড়ী থেকে গাবতলী পর্যন্ত ২০ কিলোমিটার সড়কজুড়ে মঙ্গলবার (১৪ অক্টোবর) বিশাল মানববন্ধন কর্মসূচি পালন করেছে বাংলাদেশ জামায়াতে ইসলামী। সকাল থেকে রাজধানীর গুরুত্বপূর্ণ সড়কগুলোতে হাজার হাজার নেতাকর্মী ও সাধারণ মানুষ ব্যানার-ফেস্টুন হাতে দাঁড়িয়ে এই কর্মসূচিতে অংশ নেন। মানববন্ধনে প্রধান অতিথি হিসেবে বক্তব্য দেন জামায়াতে ইসলামীর নায়েবে আমির ও সাবেক সংসদ সদস্য ডা. সৈয়দ আব্দুল্লাহ মোহাম্মদ তাহের। মানববন্ধন কর্মসূচিতে সভাপতিত্ব করেন বাংলাদেশ জামায়াতে ইসলামীর কেন্দ্রীয় নির্বাহী পরিষদ সদস্য ও ঢাকা মহানগরী দক্ষিণের আমির মো. নূরুল ইসলাম বুলবুল। এ সময় বক্তারা বলেন, গণভোট ও জাতীয় নির্বাচন একদিনে করার চেষ্টা সরকার একটি দলের অ্যাজেন্ডা বাস্তবায়নের অংশ। নভেম্বরে গণভোট ও ফেব্রুয়ারিতে জাতীয় নির্বাচন না হলে জনগণ শান্তিপূর্ণভাবে প্রধান উপদেষ্টার বাসভবন ঘেরাও করতে পারে। সরকারকে আহ্বান জানিয়ে আরও তারা বলেন, গণমানুষের ৫ দফা দাবি মেনে নিয়ে জাতিকে সংকট থেকে রক্ষা করুন। এতে শুধু জামায়াত নয়, গোটা জাতির মঙ্গল হবে। অনুষ্ঠানে আরও বক্তব্য দেন— জামায়াতে ইসলামির সহকারী সেক্রেটারি জেনারেল মাওলানা এটিএম মা’ছুম, অ্যাডভোকেট এহসানুল মাহবুব জুবায়ের, মাওলানা আব্দুল হালিম, কেন্দ্রীয় কর্মপরিষদ সদস্য অ্যাডভোকেট ড. হেলাল উদ্দিন, ইয়াছিন আরাফাত ও মো. শামছুর রহমান। এ সময় উপস্থিত ছিলেন কেন্দ্রীয় নির্বাহী পরিষদ সদস্য অধ্যক্ষ আব্দুর রব, ইসলামী আন্দোলন বাংলাদেশের প্রেসিডিয়াম সদস্য আশরাফ আলী আকন্দসহ বিভিন্ন সমমনা রাজনৈতিক দলের নেতারা। মানববন্ধনে অংশ নেওয়া নেতারা বলেন, ৫ দফা বাস্তবায়নই গণমানুষের মুক্তির পথ খুলে দেবে। সরকার যদি এই দাবিগুলো উপেক্ষা করে, তাহলে আন্দোলন আরও তীব্র হবে।",
    "url": "https://www.dhakapost.com/politics/401900",
    "date": "2025-10-14T16:26:56+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 219,
    "scraped_at": "2026-02-05T13:37:38.121854"
  },
  {
    "title": "প্রধান উপদেষ্টার বক্তব্য জাতির সঙ্গে বিশ্বাসঘাতকতার শামিল",
    "body": "দেশের জনগণ ৫ আগস্ট গণহত্যাকারী দল আওয়ামী লীগকে নিষিদ্ধ করেছে উল্লেখ করে জামায়াতে ইসলামীর কেন্দ্রীয় কর্মপরিষদ সদস্য ও ঢাকা মহানগর দক্ষিণের সেক্রেটারি ড. শফিকুল ইসলাম মাসুদ বলেছেন, আওয়ামী লীগ নিষিদ্ধ ইস্যুতে প্রধান উপদেষ্টার বক্তব্য জাতির সঙ্গে বিশ্বাসঘাতকতার শামিল। মঙ্গলবার (৩০ সেপ্টেম্বর) জামায়াতে ইসলামী ঢাকা মহানগর দক্ষিণের উদ্যোগে ঢাকা-৫ সংসদীয় এলাকায় ছাত্র প্রতিনিধি সমাবেশে প্রধান অতিথির বক্তব্যে এসব কথা বলেন তিনি। মাসুদ বলেন, আওয়ামী লীগকে নিষিদ্ধ করা হয়নি, কার্যক্রম স্থগিত করা হয়েছে; যেকোনো সময় সময় আওয়ামী লীগের কার্যক্রম সচল হতে পারে বলে প্রধান উপদেষ্টার যেই বক্তব্য গণমাধ্যমে এসেছে ওই বক্তব্য পুরো জাতির সঙ্গে বিশ্বাসঘাতকতার শামিল। তিনি বলেন, সরকার আওয়ামী লীগকে নিষিদ্ধ না করলেও এ দেশের জনগণ ৫ আগস্ট আওয়ামী লীগকে গণহত্যাকারী দল হিসেবে নিষিদ্ধ করে দিয়েছে। পৃথিবীর কোথাও গণহত্যাকারী দল জনগণের সামনে দ্বিতীয়বার ফিরে আসতে পারেনি। আওয়ামী লীগও ফিরে আসতে পারবে না। যারা আওয়ামী লীগকে পুনর্বাসনের চেষ্টা করবে জনগণ তাদেরকে প্রতিহত করবে। জনগণের বুকে গুলি চালানো গণহত্যাকারী দল রাজনীতি করার অধিকার হারিয়েছে। জামায়াতের এ নেতা বলেন, যেই আওয়ামী লীগ জুলাই আন্দোলনে ছাত্র-জনতার বুকে গুলি চালিয়ে দুই হাজারের অধিক শহীদ ও ৫০ হাজারে অধিক মানুষকে আহত-পঙ্গু করেছে, বিগত ১৫ বছর দেশের জনগণের ওপর জুলুম-নির্যাতন চালিয়েছে, অসংখ্য মানুষকে খুন-গুম করেছে, মানুষের অধিকার কেড়ে নিয়েছে, সেই আওয়ামী লীগকে কোনোভাবেই রাজনৈতিক দল বলা যায় না। আওয়ামী লীগকে গণহত্যকারী দল বলতে হবে। মানুষ হত্যা করা, মানুষের অধিকার কেড়ে নেওয়া রাজনৈতিক দলের কাজ নয়। রাজনৈতিক দলের কাজ হচ্ছে জামায়াতে ইসলামীর মতো দেশ ও জাতির অধিকার প্রতিষ্ঠায় আপসহীন সংগ্রাম করা। মাসুদ বলেন, আওয়ামী লীগের শোষণ থেকে মুক্তির পেতে জনগণ জুলাই বিপ্লব সংঘটিত করেছে। সেই বিপ্লব অর্জন করতে গিয়ে হাজারো ছাত্র-জনতা জীবন ও রক্ত দিয়েছে। ছাত্র-জনতার জীবন ও রক্তের ওপর দিয়ে ক্ষমতায় বসা অন্তর্বর্তীকালীন সরকার আওয়ামী লীগকে রাজনীতি করার সুযোগ করে দেওয়ার চেষ্টা করলে জনগণ চুপ করে বসে থাকবে না। জুলাই বিপ্লব নস্যাৎ করতে দেশি-বিদেশি নানারকম ষড়যন্ত্র হচ্ছে উল্লেখ করে তিনি উপস্থিত ছাত্র প্রতিনিধিদের সব ষড়যন্ত্র মোকাবিলায় প্রস্তুত থাকতে আহ্বান জানান। সমাবেশের প্রধান বক্তা ইসলামী ছাত্রশিবিরের সেক্রেটারি জেনারেল নুরুল ইসলাম সাদ্দাম বলেন, ১৯৭১ সালের মহান মুক্তিযুদ্ধ পরবর্তী চব্বিশের জুলাই আন্দোলন পর্যন্ত স্বাধীনতার ৫৪ বছর স্বাধীন দেশের নাগরিকদের অধিকার আদায়ের জন্য বারবার রক্ত দিতে হয়েছে। স্বাধীনতাকে অর্থবহ করার নেতৃত্ব জাতি পায়নি। স্বাধীনতার চেতনা ‘সাম্য, মানবিক মর্যাদা, ন্যায় বিচার’ পাল্টে দিয়ে শেখ মুজিব রক্ষী বাহিনী গঠন করে ক্ষমতার লোভে মানুষ হত্যা করেছে। তার দুর্নীতি-লুটপাটের কারণে ১৯৭৪ সালে দুর্ভিক্ষের সৃষ্টি হয়েছে। একইভাবে তার কন্যা খুনি হাসিনা বিগত ১৫ বছর সারা দেশকে কারাগারে পরিণত করেছে। আধিপাত্যবাদের দোসর ফ্যাসিস্ট হাসিনা এ দেশের হাজার হাজার ছাত্র, শিক্ষক, ইমাম, আলেম-ওলামাকে হত্যা করেছে। হাসিনার অপশাসনের বিরুদ্ধে ছাত্রসমাজের নেতৃত্বে জাতি রাজপথে নেমে আসে। ৩৬ জুলাই আন্দোলনের মুখে হাসিনার পতন হয়। ছাত্র উপদেষ্টাদের সমালোচনা করে তিনি বলেন, তারা কোন যোগ্যতা বলে উপদেষ্টা হয়েছে যারা উপদেষ্টা হয়ে জুলাই যোদ্ধাদের পাশে দাঁড়াতে পারেনি। তারা উপদেষ্টা পদে থাকার নৈতিকতা হারিয়েছে। উপদেষ্টা পদে বসে বিলাসী জীবনযাপনের জন্য বিপ্লব হয়নি। বিশেষ অতিথির বক্তব্যে কেন্দ্রীয় মজলিসে শুরা সদস্য ও ঢাকা মহানগর দক্ষিণের সহকারী সেক্রেটারি, ঢাকা-৫ আসনে জামায়াত মনোনীত সংসদ সদস্য প্রার্থী মোহাম্মদ কামাল হোসেন বলেন, গণহত্যা চালিয়ে পালিয়ে যাওয়া দল আওয়ামী লীগের কার্যক্রম স্থগিত থাকার কারণে যেকোনো সময় তাদের কার্যক্রম সচল হতে পারে ঘোষণা দিয়ে অন্তর্বর্তীকালীন সরকার প্রমাণ করেছে তারা বিপ্লবের চেতনা ধারণ করছে না। অন্তর্বর্তীকালীন সরকারের প্রধান উপদেষ্টার এমন ঘোষণার তীব্র নিন্দা জানিয়ে তিনি বলেন, অনতিবিলম্বে আওয়ামী লীগকে দল হিসেবে নিষিদ্ধ করে বিচারের মুখোমুখি করতে হবে। জামায়াতে ইসলামী ঢাকা মহানগর দক্ষিণের কর্মপরিষদ সদস্য ও ঢাকা-৫ আসনে জামায়াতে ইসলামীর নির্বাচন পরিচালক আব্দুস সালামের সভাপতিত্বে রাজধানীর যাত্রাবাড়ী স্থানীয় এক কমিউনিটি সেন্টারে অনুষ্ঠিত এ সমাবেশে বিশেষ অতিথি ছিলেন বিশিষ্ট সমাজসেবক গোলাম মর্তুজা, ছাত্রশিবির ঢাকা মহানগর দক্ষিণের সভাপতি হেলাল উদ্দিন রুবেল, জাহাঙ্গীরনগর বিশ্ববিদ্যালয় কেন্দ্রীয় ছাত্র সংসদের (জাকসু) নবনির্বাচিত জিএস মাজহারুল ইসলাম।",
    "url": "https://www.dhakapost.com/politics/398758",
    "date": "2025-10-01T02:56:24+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 573,
    "scraped_at": "2026-02-05T13:37:39.776409"
  },
  {
    "title": "মাদ্রাসায় চালু হচ্ছে ‘ব্যবসায় শিক্ষা’, অনুমোদন পেতে শর্ত প্রযোজ্য",
    "body": "বাংলাদেশের মাদ্রাসা শিক্ষাব্যবস্থায় প্রথমবারের মতো দাখিল (এসএসসি সমমান) স্তরে ব্যবসায় শিক্ষা বিভাগ চালু হতে যাচ্ছে। আগামী শিক্ষাবর্ষ থেকেই দেশব্যাপী নির্দিষ্ট শর্তসাপেক্ষে মাদ্রাসাগুলোতে এই বিভাগ চালুর অনুমোদন দেবে বাংলাদেশ মাদ্রাসা শিক্ষা বোর্ড। এরই মধ্যে নতুন কারিকুলাম ও পাণ্ডুলিপি চূড়ান্তকরণের কাজ চলছে। নীতিগত সিদ্ধান্ত অনুযায়ী, ২০২৬ শিক্ষাবর্ষেই ব্যবসায় শিক্ষা বিভাগ চালুর জন্য শতাধিক মাদ্রাসা আবেদন করেছে। আর ২০২৭ শিক্ষাবর্ষের জন্য জমা পড়েছে আরও প্রায় ৮০টির বেশি আবেদন। জানা গেছে, মাদ্রাসায় ব্যবসায় শিক্ষা বিভাগ চালুর উদ্যোগ এটি প্রথম নয়। এর আগে গত এক দশকে দুই দফায় এই প্রচেষ্টা নেওয়া হলেও তা বাস্তবে রূপ পায়নি। কর্মকর্তা ও নীতিনির্ধারকদের মতে, সরকারের অনীহা, প্রশাসনিক জটিলতা এবং নীতিগত অসহযোগিতার কারণে তৎকালীন সময়ে উদ্যোগটি থেমে যায়। বোর্ড সূত্রে জানা যায়, ২০১৪ সালের দিকে প্রথমবার ব্যবসায় শিক্ষা বিভাগ চালুর নীতিগত আলোচনা শুরু হয়। কিন্তু সে সময় শিক্ষানীতি বাস্তবায়ন নিয়ে অস্পষ্টতা, বাজেট সংকট এবং রাজনৈতিক অনিশ্চয়তার কারণে বিষয়টি এগোয়নি। পরবর্তীতে ২০১৮ সালে দ্বিতীয়বার এই প্রস্তাব তোলা হলে পরিবর্তনশীল সরকারি অগ্রাধিকার এবং প্রশাসনিক সাড়া না পাওয়ায় উদ্যোগটি আবারও বন্ধ হয়ে যায়। নীতিনির্ধারকদের মতে, তখন মাদ্রাসা শিক্ষাকে মূলধারায় আনার কথা বলা হলেও কার্যকর পদক্ষেপ নেওয়া হয়নি। শিক্ষক নিয়োগ, পাঠ্যপুস্তক তৈরি, কারিকুলাম অনুমোদন— প্রতিটি ধাপেই নানা প্রাতিষ্ঠানিক বাধা প্রকল্পটিকে স্থবির করে তোলে। তবে, বর্তমান পরিস্থিতি ভিন্ন বলে মনে করছেন সংশ্লিষ্ট কর্মকর্তারা। নতুন শিক্ষা কাঠামো, দক্ষতাভিত্তিক শিক্ষার ওপর জোর এবং মাদ্রাসা শিক্ষায় কর্মমুখী বিষয় যুক্ত করার সরকারি আগ্রহের কারণে এবার উদ্যোগটি সফল হওয়ার সম্ভাবনা অনেক বেশি। তাদের মতে, এখন রাজনৈতিক সদিচ্ছা ও প্রশাসনিক সহযোগিতা থাকায় বাস্তবায়ন অগ্রগতিও দ্রুত হয়েছে। মাদ্রাসা শিক্ষা বোর্ডের চেয়ারম্যান মিঞা মো. নূরুল হক ঢাকা পোস্টকে বলেন, মাদ্রাসায় ব্যবসায় শিক্ষা বিষয় চালুর নীতিগত সিদ্ধান্ত বাস্তবায়নে আন্তরিকভাবে চেষ্টা করা হচ্ছে। তবে, শুরুতে সব মাদ্রাসায় এর অনুমোদন মিলবে না। সেজন্য তিনটি শর্ত অবশ্যই পূরণ করতে হবে- প্রথমত, সংশ্লিষ্ট মাদ্রাসায় চলতি বছরে অষ্টম শ্রেণিতে ন্যূনতম ১০০ শিক্ষার্থী থাকতে হবে। দ্বিতীয়ত, পর্যাপ্ত ভৌত অবকাঠামো থাকতে হবে, যাতে ব্যবসায় শিক্ষা বিভাগের জন্য অন্তত দুটি অতিরিক্ত শ্রেণিকক্ষ চালু করলেও অন্যান্য ক্লাস ব্যাহত না হয়। তৃতীয়ত, এনটিআরসিএর মাধ্যমে শিক্ষক নিয়োগ না আসা পর্যন্ত মাদ্রাসার নিজস্ব তহবিল থেকে খণ্ডকালীন ব্যবসায় শিক্ষা শিক্ষক নিয়োগ দেওয়ার সক্ষমতা থাকতে হবে। চেয়ারম্যান বলেন, ‘এই তিনটি মাপকাঠি (ক্রাইটেরিয়া) যাদের আছে এবং যারা আগ্রহী, কেবল তারাই আবেদন করতে পারবেন। বাস্তবতা দেখে পরবর্তীতে শর্ত শিথিল করার বিষয়টি বিবেচনা করা হবে।’ বোর্ডের রেজিস্ট্রার দপ্তর বলছে, এরইমধ্যে ২০২৬ শিক্ষাবর্ষে ব্যবসায় শিক্ষা বিভাগ খোলার জন্য শতাধিক প্রতিষ্ঠান আবেদন করেছে। আর ২০২৭ সালের জন্য জমা পড়েছে আরও প্রায় ৮০টি মাদ্রাসার আবেদন। বাংলাদেশ মাদ্রাসা শিক্ষা বোর্ডের রেজিস্ট্রার অধ্যাপক ছালেহ আহমাদ ঢাকা পোস্টকে বলেন, ‘বর্তমানে যুগের চাহিদার সঙ্গে সামঞ্জস্য রেখে মাদ্রাসা শিক্ষায় ব্যবসায় শিক্ষা বিভাগ চালুর প্রতি ব্যাপক আগ্রহ দেখা যাচ্ছে। আমরা চাই সংখ্যার চেয়ে মানের ওপর বেশি গুরুত্ব দিতে, যাতে শিক্ষার্থীরা ভবিষ্যতে জাতীয় অর্থনীতিতে দক্ষ মানবসম্পদ হিসেবে অবদান রাখতে পারে।’ তিনি বলেন, এসব আবেদন প্রাথমিকভাবে বাছাই করা হচ্ছে। সরেজমিন পরিদর্শনের মাধ্যমে প্রত্যেকটি প্রতিষ্ঠানের অবকাঠামো, শিক্ষক সংকট, শ্রেণিকক্ষ, ল্যাব সুবিধা এবং প্রশাসনিক সক্ষমতা যাচাই করা হবে। নীতিমালা অনুযায়ী শর্ত পূরণ হলেই কেবল পর্যায়ক্রমে অনুমোদন দেওয়া হবে। এজন্য বোর্ড সর্বোচ্চ স্বচ্ছতা, জবাবদিহি ও মাননিয়ন্ত্রণ নিশ্চিত করেই অনুমোদনের প্রক্রিয়া সম্পন্ন করবে বলেও মন্তব্য করেন তিনি। অন্যদিকে বোর্ড কর্মকর্তারা বলছেন, যুগোপযোগী শিক্ষার বিস্তারে মাদ্রাসা শিক্ষার্থীদের জন্য ব্যবসায় শিক্ষা বিভাগ চালু করা অত্যন্ত গুরুত্বপূর্ণ। কারণ দেশে ব্যাংকিং, হিসাবরক্ষণ, ব্যবসায় ব্যবস্থাপনা, উদ্যোক্তা উন্নয়ন ও ইসলামী অর্থনীতি— এসব ক্ষেত্রে দক্ষ জনশক্তির চাহিদা বাড়ছে। মাদ্রাসা শিক্ষার্থীরা এত দিন এই মূলধারার সুযোগ থেকে বেশিরভাগই বঞ্চিত ছিল। মাদ্রাসা শিক্ষা বোর্ডের কারিকুলাম বিশেষজ্ঞ ড. মোহাম্মদ হেদায়েত উল্লাহ ঢাকা পোস্টকে বলেন, ‘আলিয়া মাদ্রাসা শিক্ষাব্যবস্থায় ব্যবসায় শিক্ষা শাখা চালুর জন্য কারিকুলাম ও পাণ্ডুলিপির চূড়ান্তকরণ এখন শেষ পর্যায়ে। নতুন বইগুলোর প্রায় ৯৫ শতাংশ সাধারণ স্কুল–কলেজের ব্যবসায় শিক্ষার বইয়ের মতোই হবে। তবে ইসলামী অর্থনীতি, সুদের ধারণা, নৈতিক ব্যবসা পরিচালনা ও শরিয়াহভিত্তিক বাণিজ্যব্যবস্থা— এসব অতিরিক্ত বিষয় যুক্ত করা হয়েছে।’ তিনি আরও বলেন, ‘ব্যবসায় শিক্ষা বিভাগ চালুর প্রক্রিয়াটি দীর্ঘদিন ধরেই চলমান। আগেও দুবার চেষ্টা করা হয়েছিল, কিন্তু নীতিগত ও কাঠামোগত নানা কারণে তা বাস্তবায়িত হয়নি। এবার সরকার পরিবর্তনের পর নতুন করে নীতিগত অগ্রাধিকারে এই উদ্যোগ দ্রুত এগোচ্ছে। মাদ্রাসার শিক্ষার্থীরা এর ফলে আধুনিক ব্যবসায়িক দক্ষতার পথে বড় সুযোগ পাবে।’ ‘বছরের শুরুতেই নতুন বিভাগে পাঠদান শুরু করার প্রস্তুতি নেওয়া হচ্ছে। প্রয়োজন হলে ফেব্রুয়ারি পর্যন্ত অতিরিক্ত সময় নিয়ে বই পৌঁছানো হবে। তবে, পরবর্তী শিক্ষাবর্ষে পাঠ্যবইগুলো আরও আধুনিকায়ন করা হবে’— বলেন ড. হেদায়েতুল্লাহ। অন্যদিকে, মাদ্রাসায় ব্যবসায় শিক্ষা বিভাগ চালু করতে সরকারের এমন সিদ্ধান্তকে বড় পরিবর্তনের উদ্যোগ হিসেবে দেখছেন মাদ্রাসাপ্রধানরা। তারা বলছেন, বর্তমান চাহিদা অনুযায়ী এমন সিদ্ধান্ত সময়োপযোগী ও যুগান্তকারী। দীর্ঘদিন ধরে মাদ্রাসা শিক্ষার্থীদের জন্য কর্মমুখী শিক্ষার সুযোগ সৃষ্টির দাবি ছিল। ব্যবসায় শিক্ষা বিভাগ চালুর ফলে এখন আমাদের শিক্ষার্থীরা বিজ্ঞান ও মানবিক শাখার পাশাপাশি আধুনিক ব্যবসায়িক জ্ঞান লাভ করে দেশের অর্থনীতিতে সরাসরি অবদান রাখতে পারবে। এই উদ্যোগ মাদ্রাসা শিক্ষার প্রতি সাধারণ মানুষের আগ্রহ আরও বাড়িয়ে তুলবে। ময়মনসিংহের কাতলাসেন কাদেরিয়া কামিল মাদ্রাসার অধ্যক্ষ দেলোয়ার হোসেন আজিজী ঢাকা পোস্টকে বলেন, ‘এটি আমাদের জন্য একটি বিশাল সুযোগ। এত দিন মাদ্রাসার ছাত্রদের জন্য কর্মসংস্থান ও উচ্চশিক্ষার ক্ষেত্র কিছুটা সীমিত ছিল। নতুন এই বিভাগ চালু হওয়ায় শিক্ষার্থীরা এখন ব্যাংক, বীমা, কর্পোরেট হাউজসহ বিভিন্ন ব্যবসায়িক প্রতিষ্ঠানে নিজেদের ক্যারিয়ার গড়ার সুযোগ পাবে।’ ‘আমরা আশা করি, তারা ইসলামী মূল্যবোধ ও নৈতিকতার সঙ্গে আধুনিক ব্যবসায়িক জ্ঞানের সমন্বয় ঘটিয়ে সৎ ও যোগ্য উদ্যোক্তা হিসেবে সমাজে নিজেদের প্রতিষ্ঠিত করতে সক্ষম হবে’— মনে করেন এই অধ্যক্ষ।",
    "url": "https://www.dhakapost.com/education/416625",
    "date": "2025-12-14T17:49:31+06:00",
    "author": "রাকিবুল হাসান তামিম",
    "category": "education",
    "language": "bn",
    "token_count": 811,
    "scraped_at": "2026-02-05T13:37:41.427676"
  },
  {
    "title": "গণভোট আর জাতীয় নির্বাচন আলাদা বিষয়, একদিনে করার প্রস্তাব উদ্ভট",
    "body": "জামায়াতে ইসলামীর নায়েবে আমির ডা. সৈয়দ আব্দুল্লাহ মোহাম্মদ তাহের বলেছেন, গণভোট আর জাতীয় নির্বাচন আলাদা বিষয়; একদিনে করার প্রস্তাব উদ্ভট আলোচনা। জুলাই সনদ বাস্তবায়নে নভেম্বরে গণভোট দিতে হবে। বুধবার (১৫ অক্টোবর) সন্ধ্যায় রাজধানীর ফরেন সার্ভিস একাডেমিতে জাতীয় ঐকমত্য কমিশনের সঙ্গে আলোচনা শেষে তিনি সাংবাদিকদের এসব কথা বলেন। ডা. তাহের বলেন, বিএনপি জুলাই সনদ বাস্তবায়নে গণভোটের বিষয়ে আগে দ্বিমত করলেও পরে আগ্রহ দেখাচ্ছেন। এজন্য বিএনপিকে ধন্যবাদ। তিনি বলেন, যেসব বিষয়ে আমরা এক জায়গায় আসছি এবং জাতীয় ঐকমত্য কমিশন সিদ্ধান্ত দিয়েছে, সেসব বিষয়কে একটি প্যাকেজ করে তার ওপরে গণভোট হবে। গণভোট কখন হবে– এ নিয়ে আবার আমাদের ভেতরে কিছুটা ডিফারেন্স আছে। আমরা বলেছি, গণভোট আর জাতীয় নির্বাচন আলাদা বিষয়। ‘গণভোটের এমন কিছু দিক আছে, যেগুলো যদি হ্যাঁ/না ভোটে না হয়, তাহলে তার ভিত্তিতে নির্বাচনের ক্যারেক্টারে কিছু পরিবর্তন হবে। যেমন আপার হাউস (উচ্চ কক্ষ) বা পিআর পদ্ধতি। নির্বাচনের আগেই ঐকমত্য কমিশনের সিদ্ধান্ত জনগণের কাছে পৌঁছাতে হবে এবং সেই সিদ্ধান্তের আলোকে জাতীয় নির্বাচনে আপার হাউজের ভোট হবে। যদি এটি জাতীয় নির্বাচনের দিনেই হয়, তাহলে তো আপার হাউস নির্বাচনের দিন পর্যন্ত আর পাস হলো না’– বলেন এ জামায়াত নেতা। তিনি বলেন, একদিনে জাতীয় নির্বাচন ও গণভোট হলে ভোট কাস্টিং একেবারেই অপ্রতুল হবে। কারণ, জাতীয় নির্বাচনের দিন গণভোটের কোনো গুরুত্বই থাকবে না। ডা. তাহের বলেন, আশা করি, ১৭ অক্টোবর জুলাই সনদ স্বাক্ষর অনুষ্ঠানে যাব এবং এর কোনো অনিশ্চয়তা আমরা দেখি না।",
    "url": "https://www.dhakapost.com/politics/402278",
    "date": "2025-10-15T22:33:04+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 215,
    "scraped_at": "2026-02-05T13:37:43.030205"
  },
  {
    "title": "পাঁচ দফা মেনে নিন, না হলে ১১ নভেম্বর ঢাকার চিত্র ভিন্ন হবে",
    "body": "জাতীয় সংসদ নির্বাচনের আগে নভেম্বরে গণভোট ও জুলাই জাতীয় সনদ বাস্তবায়নের আদেশ জারিসহ পাঁচ দফা দাবি মেনে নিতে অন্তর্বর্তীকালীন সরকারকে আহ্বান জানিয়েছেন বাংলাদেশ জামায়াতে ইসলামীর সেক্রেটারি জেনারেল অধ্যাপক মিয়া গোলাম পরওয়ার। এর অন্যথা হলে আগামী ১১ নভেম্বর রাজধানী ঢাকার চিত্র ভিন্ন হবে বলে হুঁশিয়ার করেন তিনি। মিয়া গোলাম পরওয়ার বলেন, আপনারা আমাদের পাঁচ দফা দাবি মেনে নিয়ে জুলাই সনদের এই গণআকাঙ্ক্ষার প্রতি সম্মান প্রদর্শন করুন। তা না হলে ১১ নভেম্বর রাজধানী ঢাকার চিত্র ভিন্ন হবে ইনশাআল্লাহ। খুব দ্রুতই উপদেষ্টা পরিষদ সিদ্ধান্ত নেবেন বলে আমরা আশা করি। বৃহস্পতিবার (৬ নভেম্বর) দুপুরে রাজধানীর মৎস্য ভবনের সামনে সংক্ষিপ্ত সমাবেশে তিনি এ হুঁশিয়ারি উচ্চারণ করেন। এর আগে পাঁচ দফা দাবিতে প্রধান উপদেষ্টাকে স্মারকলিপি দেন জামায়াতে ইসলামীসহ আটটি রাজনৈতিক দলের নেতারা। স্মারকলিপি জমা দেওয়ার পর মৎস্য ভবনে এসে সংক্ষিপ্ত সমাবেশে কথা বলেন জামায়াতের সেক্রেটারি জেনারেল মিয়া গোলাম পরওয়ার। এ সময় মিয়া গোলাম পরওয়ার বলেন, আগামী ১১ নভেম্বর এই আটটি রাজনৈতিক দলের উদ্যোগে রাজধানীতে ডাকা মহাসমাবেশের খবর আপনারা পেয়েছেন। এর আগে আমরা আজ সরকারকে বলতে চাই, এই মহাসমাবেশে লক্ষ লক্ষ জনতার পদভারে ঢাকা মুখরিত হওয়ার আগে আপনারা আমাদের দাবি মেনে নিন। প্রত্যেক রাজনৈতিক দলকে লিয়াজোঁ কমিটি গঠনের আহ্বান জানিয়ে তিনি বলেন, ১১ তারিখের সমাবেশ সফল করার জন্য প্রয়োজনীয় নির্দেশনা লিয়াজোঁ কমিটির পক্ষ থেকে যাবে। এর আগে স্মারকলিপি প্রদান উপলক্ষ্যে রাজধানীর পল্টন মোড়ে সংক্ষিপ্ত সমাবেশে সরকারের প্রতি হুঁশিয়ারি উচ্চারণ করে জামায়াতের নায়েবে আমির ডা. সৈয়দ আব্দুল্লাহ মো. তাহের ১১ তারিখ ঢাকায় গণজমায়েতের কর্মসূচি ঘোষণা করেন। তিনি বলেন, আজকে প্রধান উপদেষ্টার কার্যালয়ে স্মারকলিপি দেওয়ার পরও যদি দাবি মানা না হয়, অবস্থার যদি উন্নতি না হয়, তাহলে আগামী ১১ তারিখ ‘চলো চলো ঢাকা চলো’ কর্মসূচি। আগামী ১১ তারিখ ঢাকা মহানগরী হবে জনতার নগরী, দাবি আদায়ের ১১ তারিখ। লড়াই হবে। ‘লড়াই লড়াই চাই, লড়াই করে বাঁচতে চাই’ বলে বক্তব্য শেষ করেন তিনি। এদিকে, পূর্বঘোষিত কর্মসূচি অনুযায়ী আজ সকাল থেকে মতিঝিলের শাপলা চত্বর ও পল্টন মোড়ে জড়ো হতে থাকেন জামায়াতসহ অন্যান্য দলের কর্মী-সমর্থকরা। বেলা ১১টার পর ঢাকা মহানগর উত্তর ও দক্ষিণের বিভিন্ন এলাকা থেকে দলে দলে মিছিল নিয়ে পুরানা পল্টনে সংক্ষিপ্ত সমাবেশে মিলিত হন তারা। এখানে সংক্ষিপ্ত সমাবেশে শীর্ষ নেতাদের বক্তব্য শেষে দুপুর ১২টা ৫ মিনিটে প্রধান উপদেষ্টার বাসভবন যমুনা অভিমুখে পদযাত্রা নিয়ে রওনা হয় আট দল। জামায়াত ছাড়া অন্য দলগুলো হলো- ইসলামী আন্দোলন বাংলাদেশ, খেলাফত মজলিস, বাংলাদেশ খেলাফত মজলিস, বাংলাদেশ খেলাফত আন্দোলন, বাংলাদেশ নেজামে ইসলাম পার্টি, জাতীয় গণতান্ত্রিক পার্টি (জাগপা) ও বাংলাদেশ ডেভেলপমেন্ট পার্টি। আট দলের যেসব নেতা উপস্থিত ছিলেন তারা হলেন- জামায়াতে ইসলামীর সহকারী সেক্রেটারি জেনারেল ড. হামিদুর রহমান আযাদ ও কেন্দ্রীয় নির্বাহী পরিষদ সদস্য মোবারক হোসাইন ও ঢাকা মহানগর দক্ষিণের আমির নূরুল ইসলাম বুলবুল, ইসলামী আন্দোলন বাংলাদেশের যুগ্মমহাসচিব ও ঢাকা উত্তরের সভাপতি অধ্যক্ষ মাওলানা শেখ ফজলে বারী মাসউদ, খেলাফত মজসিলের নায়েবে আমির সাখাওয়াত হোসেন, বাংলাদেশ খেলাফত মজলিসের যুগ্ম মহাসচিব তোফাজ্জল হোসেন মিয়াজি, নেজামে ইসলাম পার্টির মহাসচিব মুসা বিন ইহজার, বাংলাদেশ খেলাফত আন্দোলনের মহাসচিব মাওলানা ইউসুফ সাদিক হাক্কানী, জাগপার মুখপাত্র প্রকৌশলী রাশেদ প্রধান, বাংলাদেশ ডেভেলপমেন্ট পার্টির চেয়ারম্যান অ্যাডভোকেট আনোয়ারুল হক। তাদের দাবির মধ্যে রয়েছে জুলাই জাতীয় সনদ বাস্তবায়ন আদেশ জারি এবং ওই আদেশের ওপর নভেম্বরের মধ্যেই গণভোট আয়োজন করা; আগামী জাতীয় নির্বাচনে উভয় কক্ষে বা উচ্চকক্ষে পিআর (সংখ্যানুপাতিক প্রতিনিধিত্ব) পদ্ধতি চালু করা; অবাধ, সুষ্ঠু ও গ্রহণযোগ্য নির্বাচনের লক্ষ্যে সবার জন্য লেভেল প্লেয়িং ফিল্ড (সবার জন্য সমান সুযোগ) নিশ্চিত করা; ‘ফ্যাসিস্ট’ সরকারের সব জুলুম-নির্যাতন, গণহত্যা ও দুর্নীতির বিচার দৃশ্যমান করা এবং ‘স্বৈরাচারের দোসর’ জাতীয় পার্টি ও ১৪ দলের কার্যক্রম নিষিদ্ধ করা। এমআরআর/জেইউ/জেডএস",
    "url": "https://www.dhakapost.com/politics/407417",
    "date": "2025-11-06T14:52:49+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 532,
    "scraped_at": "2026-02-05T13:37:44.641502"
  },
  {
    "title": "ভোকেশনাল এসএসসি-দাখিল পরীক্ষার ফরম পূরণ শুরু ২৮ ডিসেম্বর",
    "body": "২০২৬ সালের এসএসসি (ভোকেশনাল) ও দাখিল (ভোকেশনাল) পরীক্ষার ফরম পূরণের সময়সূচি ও নিয়মাবলি ঘোষণা করেছে বাংলাদেশ কারিগরি শিক্ষা বোর্ড। জানানো হয়েছে, পরীক্ষার্থীদের অনলাইনে ফরম পূরণের কার্যক্রম শুরু হবে আগামী ২৮ ডিসেম্বর। সম্প্রতি বোর্ডের পরীক্ষা নিয়ন্ত্রণ বিভাগ (ভোকেশনাল শাখা) থেকে প্রকাশিত এক বিজ্ঞপ্তিতে বলা হয়েছে, অনলাইনে টিসি ও পিসি নম্বর প্রেরণ ও ফরম পূরণের প্রথম ধাপ চলবে ২৮ ডিসেম্বর থেকে ৮ জানুয়ারি, ২০২৬ তারিখ পর্যন্ত। এই সময়ের মধ্যে ফরম পূরণ করতে কোনো বিলম্ব ফি দিতে হবে না। দ্বিতীয় পর্যায়ে ৯ থেকে ২২ জানুয়ারি পর্যন্ত ৩০০ টাকা বিলম্ব ফি দিয়ে ফরম পূরণ করা যাবে। তৃতীয় ও শেষ পর্যায় ২৩ জানুয়ারি থেকে ৮ ফেব্রুয়ারি পর্যন্ত। এই সময়ে ফরম পূরণ করতে গেলে ৩০০ টাকা বিলম্ব ফির পাশাপাশি ২ হাজার ৫০০ টাকা প্রতিষ্ঠান জরিমানা দিতে হবে। ফরম ফি সোনালী ব্যাংকের মাধ্যমে জমা দিতে হবে ১২ থেকে ২২ ফেব্রুয়ারির মধ্যে। এতে আরও বলা হয়েছে, অনলাইনে শিক্ষার্থীর টিসি ও পিসি নম্বর এন্ট্রি না থাকলে বা ফেল নম্বর প্রদান করা থাকলে প্রোবাবল লিস্টে নাম থাকবে না। প্রোবাবল লিস্টে নাম না থাকলে ফরম পূরণ করা যাবে না। ২০২২ সেশনের শিক্ষার্থীদের তথ্যও অনলাইনে থাকবে এবং তারা ফরম পূরণ করতে পারবেন, তবে নবায়ন করা না থাকলে প্রবেশপত্র ডাউনলোড করা যাবে না। পরীক্ষার ফি সংক্রান্ত তথ্যে বলা হয়েছে, পরীক্ষার ফি ৮০০ টাকা, নম্বরপত্র ফি ৮০ টাকা, সনদপত্র ফি ১২০ টাকা, বাস্তব প্রশিক্ষণ ফি ১৫০ টাকা এবং সংযোগ রক্ষাকারী ফি ৮০ টাকা (প্রযোজ্য ক্ষেত্রে)। বিলম্ব ফি ৩০০ টাকা, কেন্দ্র ফি ৩০০ টাকা, ব্যবহারিক কেন্দ্র ফি ১৫০ টাকা এবং ব্যবহারিক পরীক্ষার ফি (৬ বিষয়) ২১০ টাকা দিতে হবে। ২০২৬ সালের এসএসসি (ভোকেশনাল) ও দাখিল (ভোকেশনাল) পরীক্ষা দশম শ্রেণির পূর্ণাঙ্গ সিলেবাস, পূর্ণমান ও পূর্ণ সময়ে অনুষ্ঠিত হবে। মান উন্নয়ন পরীক্ষার্থী হিসেবে শুধুমাত্র ২০২৫ সালে উত্তীর্ণ শিক্ষার্থীরা অংশ নিতে পারবে। তাদের নিয়মিত পরীক্ষার্থীর মতোই সব বিষয়ে পরীক্ষায় অংশ নিতে হবে এবং অতিরিক্ত ৫০০ টাকা মান উন্নয়ন ফি দিতে হবে। আর প্রতিবন্ধী পরীক্ষার্থীদের জন্য আবেদনের পরিপ্রেক্ষিতে ১০ মিনিট/ঘণ্টা হারে সময় বাড়ানোর ব্যবস্থা রয়েছে। তবে শ্রুতি লেখকের অনুমতিপত্র বোর্ডের ভোকেশনাল শাখা থেকে নিতে হবে। পরীক্ষা শেষে উত্তরপত্র পাঠানোর পদ্ধতি বিজ্ঞপ্তিতে উল্লেখ করা হয়েছে। প্রতিদিনের পরীক্ষা শেষে মূল উত্তরপত্র এবং টপ লিথো অংশ করোগেটেড বক্সে প্যাকেট করে একটি কাপড়ের মোড়কে বোর্ডে পাঠাতে হবে। দাখিল (ভোকেশনাল) শিক্ষাক্রমের বাংলা-২, আরবি-২, কোরআন মাজিদ ও তাজবীদ-২ এবং হাদিস শরিফ ও ফিকাহ-২ বিষয়ের উত্তরপত্র হলুদ কাপড়ের মোড়কে পাঠাতে হবে। এছাড়া, ব্যবহারিক পরীক্ষা শেষ হওয়ার ৭ দিনের মধ্যে রোলের ক্রমানুসারে সাজিয়ে হাজিরা শিট, শিরোনামপত্র ও অনুপস্থিত তালিকার হার্ড কপি বোর্ডের ভোকেশনাল শাখায় জমা দিতে হবে। কেন্দ্রকে প্রতিদিনের অনুপস্থিত ও বহিষ্কার শিক্ষার্থীর তথ্য অনলাইনে এন্ট্রি করতে হবে বলেও জানানো হয়েছে।",
    "url": "https://www.dhakapost.com/education/416682",
    "date": "2025-12-14T21:26:43+06:00",
    "author": "নিজস্ব প্রতিবেদক",
    "category": "education",
    "language": "bn",
    "token_count": 404,
    "scraped_at": "2026-02-05T13:37:46.167961"
  },
  {
    "title": "দলগুলো চূড়ান্ত ভাষ্য পাচ্ছে আজ, স্বাক্ষর শেষে বাস্তবায়ন প্রক্রিয়া জমা",
    "body": "স্বাক্ষর অনুষ্ঠানের পর জুলাই জাতীয় সনদের বাস্তবায়ন প্রক্রিয়া সরকারের কাছে জমা দেবে জাতীয় ঐকমত্য কমিশন। কারণ, সনদের বাস্তবায়ন সংক্রান্ত সুপারিশ প্রণয়নের কাজ এখনো সম্পন্ন হয়নি। আগামী ১৭ অক্টোবর অনুষ্ঠেয় স্বাক্ষর অনুষ্ঠান শেষে কমিশন এটি সরকারের কাছে আলাদাভাবে জমা দেবে। কমিশন সূত্র জানায়, মঙ্গলবার (১৪ অক্টোবর) রাজনৈতিক দলগুলোর কাছে জুলাই জাতীয় সনদের চূড়ান্ত ভাষ্য পাঠাবে কমিশন। তবে, এতে বাস্তবায়ন প্রক্রিয়া সম্পর্কিত কোনো সুপারিশ অন্তর্ভুক্ত থাকছে না। কমিশন আলাদাভাবে সেই প্রস্তাবগুলো অন্তর্বর্তী সরকারের কাছে জমা দেবে। যা সনদের অংশ হবে না। এছাড়া, দলগুলোর কাছ থেকে আর কোনো মতামত নেওয়া হবে না। যে খসড়া সংস্করণ আগে পাঠানো হয়েছিল, মূলত সেটিই কিছু ভাষাগত সংশোধনসহ চূড়ান্ত রূপে পাঠানো হচ্ছে। এ প্রসঙ্গে অধ্যাপক আলী রীয়াজ জানান, রাজনৈতিক দলগুলোর কাছে চূড়ান্ত ভাষ্য পাঠানো হবে মঙ্গলবার। এতে বাস্তবায়ন প্রক্রিয়ার সুপারিশ অন্তর্ভুক্ত থাকবে না। বাস্তবায়ন প্রক্রিয়া ছাড়া দলগুলো কীভাবে সনদে স্বাক্ষর করবে— জানতে চাইলে আলী রিয়াজ বলেন, দলগুলো যে বিষয়ে ঐকমত্যে পৌঁছেছে, সেটির ভিত্তিতেই তারা স্বাক্ষর করবে। এটি একটি ঐতিহাসিক দলিল— এটি আগে স্বাক্ষর করা উচিত। এর আগে ১১ সেপ্টেম্বর কমিশন রাজনৈতিক দলগুলোর কাছে জুলাই সনদের একটি খসড়া পাঠায় এবং তখন জানানো হয়েছিল, এতে নতুন কোনো সংযোজন বা বিয়োজন করা হবে না। যদিও পরবর্তী সময়ে কেবল কিছু ভাষাগত ও বাক্যগত সংশোধন করা হয়। অপরদিকে সংবিধানের অনুচ্ছেদ ৪(ক) বাতিলের বিষয়ে রাজনৈতিক দলগুলোর মতামতও কমিশন নিয়েছিল। ওই অনুচ্ছেদে সরকারি ও বেসরকারি দপ্তরে বঙ্গবন্ধু শেখ মুজিবুর রহমানের প্রতিকৃতি প্রদর্শনের বিধান রয়েছে। প্রায় সব রাজনৈতিক দলই এই বিধান বাতিলের পক্ষে মত দেয়। তবে বিষয়টি সনদে অন্তর্ভুক্ত করা হচ্ছে না। জুলাই সনদে আগের মতোই ৮৪টি সংস্কার প্রস্তাব থাকছে। কমিশনের পক্ষ থেকে বলা হয়, যেহেতু অধিকাংশ রাজনৈতিক দলই অনুচ্ছেদ ৪(ক) বিলুপ্তির পক্ষে, তাই আগামী সংসদ ক্ষমতায় এলে তারাই এটি বাতিল করবে। এ কারণে নতুন করে প্রস্তাবটি সনদে যুক্ত করার প্রয়োজন মনে করেনি কমিশন। নতুন প্রস্তাব না রাখার বিষয়ে অধ্যাপক আলী রীয়াজ বলেন, “এই সিদ্ধান্ত নেবে পরবর্তী সংসদ।” ঐকমত্য না হওয়ায় বিলম্বিত রাজনৈতিক দলগুলোর সঙ্গে দুই দফা সংলাপের ভিত্তিতে ৮৪টি সংস্কার প্রস্তাবে ঐকমত্য গড়ে তোলা হয়, যা নিয়েই তৈরি হচ্ছে জুলাই জাতীয় সনদ। জুলাই মাসেই সনদটি স্বাক্ষরের পরিকল্পনা ছিল, তবে বাস্তবায়ন প্রক্রিয়া নিয়ে ঐকমত্য না হওয়ায় তা বিলম্বিত হয়। কমিশন জানিয়েছিল, সনদের অংশ হিসেবে বাস্তবায়ন প্রক্রিয়া অন্তর্ভুক্ত করা হবে না। তবে কিছু রাজনৈতিক দলের দাবির পর কমিশন আনুষ্ঠানিক ও অনানুষ্ঠানিকভাবে আলোচনা করে বাস্তবায়নের সম্ভাব্য পথ নিয়ে মতবিনিময় করে। আলোচনায় দলগুলো নীতিগতভাবে একমত হয় যে, এটি গণভোটের মাধ্যমে বাস্তবায়িত হওয়া উচিত। কিন্তু গণভোটের সময়, পদ্ধতি ও কাঠামো নিয়ে বিএনপি, জামায়াত ও এনসিপিসহ বেশ কিছু রাজনৈতিক দলের মধ্যে মতপার্থক্য রয়ে যায়। যার কারণে এখন কমিশন বিশেষজ্ঞ মতামত ও রাজনৈতিক দলগুলোর মত একত্র করে সরকারের কাছে একটি বাস্তবায়ন প্রস্তাবনা দেবে। জুলাই সনদ স্বাক্ষর অনুষ্ঠান আগামী ১৭ অক্টোবর অনুষ্ঠিত হবে। জাতীয় ঐকমত্য কমিশনের প্রধান উপদেষ্টার বিশেষ সহকারী (কমিশন বিষয়ক) মনির হায়দার জানান, ৩০টি রাজনৈতিক দল ও জোট ইতোমধ্যে তাদের স্বাক্ষরকারী প্রতিনিধির নাম জমা দিয়েছে। মনির হায়দার আরও জানান, জুলাই সনদের একটি প্রধান কপি থাকবে, যাতে তিনটি অংশ থাকবে— সংস্কার উদ্যোগের ঐতিহাসিক প্রেক্ষাপটসহ ভূমিকা, সংস্কার প্রস্তাবের তালিকা, এবং একটি অঙ্গীকারনামা। আর রাজনৈতিক দলগুলোর প্রতিনিধিদের জন্য ৩০টি অঙ্গীকারনামার পৃথক কপি উপস্থাপন করা হবে। পরে তারা মূল কপিতেও স্বাক্ষর করবেন। স্বাক্ষর অনুষ্ঠান আয়োজনের দায়িত্বে থাকবে সংস্কৃতি বিষয়ক মন্ত্রণালয়। কমিশন প্রায় তিন হাজার অতিথিকে আমন্ত্রণ জানানোর পরিকল্পনা করেছে। অনুষ্ঠানটি দুই পর্বে অনুষ্ঠিত হবে। প্রথম পর্বে সনদ স্বাক্ষর অনুষ্ঠান মাগরিবের নামাজের আগে শেষ হবে। নামাজের বিরতির পর দ্বিতীয় পর্বে প্রজেকশন ম্যাপিংয়ের মাধ্যমে জুলাই সনদ প্রণয়নের পটভূমি ভিডিও আকারে প্রদর্শন করা হবে। জাতীয় সংসদের দক্ষিণ প্লাজায় মঞ্চ নির্মাণের কাজ ইতোমধ্যে শুরু করেছে সংস্কৃতি মন্ত্রণালয়। মন্ত্রণালয় প্রজেকশন ম্যাপিংয়ের পাশাপাশি সাংস্কৃতিক অনুষ্ঠান আয়োজনেরও পরিকল্পনা করছে। তবে, প্রধান উপদেষ্টা ড. মুহাম্মদ ইউনূসের সঙ্গে বৈঠকের পর এ বিষয়ে চূড়ান্ত সিদ্ধান্ত নেবেন উপদেষ্টা মোস্তফা সরয়ার ফারুকী। ফারুকী বলেন, জুলাই সনদে স্বাক্ষর বাংলাদেশের রাজনৈতিক ইতিহাসে এক বড় পরিবর্তনের সূচনা করবে। এই দলিলটি আমাদের ভবিষ্যতের রূপরেখা এবং একটি গুরুত্বপূর্ণ রাজনৈতিক রূপান্তর। এটি রাজনীতিতে এক নতুন সাংস্কৃতিক পথ দেখাচ্ছে, যা সমাজকেও প্রভাবিত করবে। আমরা চাই এই অনুষ্ঠানটি অংশগ্রহণকারীদের জীবনের এক স্মরণীয় অভিজ্ঞতা হয়ে উঠুক। যেন তারা ভবিষ্যৎ প্রজন্মকে বলতে পারেন—আমরা সেই মুহূর্তের সাক্ষী ছিলাম।",
    "url": "https://www.dhakapost.com/politics/401764",
    "date": "2025-10-14T02:12:50+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 630,
    "scraped_at": "2026-02-05T13:37:50.468808"
  },
  {
    "title": "‌‌‘গোলাম আযম-নিজামীকে দেশপ্রেমিক’ বলায় পাবনায় ছাত্রদল-শিবিরের হট্টগোল",
    "body": "পাবনায় শহীদ বুদ্ধিজীবী দিবসের অনুষ্ঠানে গোলাম আযম ও মাওলানা মতিউর রহমান নিজামীকে মহান স্বাধীনতাযুদ্ধে এদেশের ‘সূর্য সন্তান ও দেশপ্রেমিক’ বলার প্রতিবাদ জানিয়ে হট্টগোল করেছেন ছাত্রদলের নেতাকর্মীরা। রোববার (১৪ ডিসেম্বর) সকালে সরকারি এডওয়ার্ড কলেজের আব্দুস সাত্তার মিলনায়তনে এ ঘটনা ঘটে। শহীদ বুদ্ধিজীবী দিবস উপলক্ষ্যে আলোচনা সভার আয়োজন করে কলেজ কর্তৃপক্ষ। অনুষ্ঠানে বক্তব্য দিতে গিয়ে কলেজ শাখা ছাত্রশিবিরের সেক্রেটারি মামুন আল হাসান বলেন, ‌উপস্থিত সবাইকে মহান বিজয় দিবসের শুভেচ্ছা জানাচ্ছি। শহীদ বুদ্ধিজীবী দিবসে দাঁড়িয়ে বিজয় দিবসের শুভেচ্ছা জানানো নিয়ে মিশ্র প্রতিক্রিয়া দেখা দেয়। এরপর তিনি তার বক্তব্যে বলেন, আলোচনার শুরুতেই শ্রদ্ধাভরে স্মরণ করছি মহান স্বাধীনতার ঘোষক শহীদ প্রেসিডেন্ট জিয়াউর রহমানকে। একইসাথে স্মরণ করছি মহান স্বাধীনতাযুদ্ধে এদেশের সূর্য সন্তান মাওলানা মতিউর রহমান নিজামী, গোলাম আযমসহ বাংলাদেশ জামায়াতে ইসলামীর দেশপ্রেমিক সকল মানুষদের। এ কথার পরই প্রতিবাদ জানান অনুষ্ঠানে উপস্থিত ছাত্রদলের নেতাকর্মীরা। তারা অনুষ্ঠান বয়কট করলে একপর্যায়ে শুরু হয় হট্টগোল। বেশকিছু সময় শিবির নেতাদের সঙ্গে ছাত্রদল নেতাদের কথা কাটাকাটি ও হট্টগোল হয়। শিবির নেতার বক্তব্যের প্রতিবাদে মিলনায়তনের ভেতরেই বিক্ষোভ প্রদর্শন করেন ছাত্রদলের নেতাকর্মীরা। এ বিষয়ে সরকারি এডওয়ার্ড কলেজ শাখা ছাত্রদলের যুগ্ম সাধারণ সম্পাদক মাহফুজুর রহমান এই বক্তব্যের তীব্র নিন্দা ও প্রতিবাদ জানিয়ে অবিলম্বে ছাত্রশিবিরকে তা প্রত্যাহার করে সাধারণ শিক্ষার্থীদের কাছে ক্ষমা চাওয়ার আহ্বান জানিয়েছেন। তিনি বলেন, ‌এবার বিজয়ের মাস শুরু হয়েছে পাকিস্তান জিন্দাবাদ স্লোগান দিয়ে। এটা বাঙালি জাতির জন্য অত্যন্ত লজ্জার। আগামী দিনে ইসলামী ছাত্রশিবির আবারও এমন বক্তব্য ও স্লোগান দিলে আমরা সাধারণ ছাত্র-ছাত্রীদের নিয়ে তাদের দাঁতভাঙা জবাব দেব। এ প্রসঙ্গে সরকারি এডওয়ার্ড কলেজ শাখা ছাত্রশিবিরের সেক্রেটারি মামুন আল হাসান বলেন বলেন, অনুষ্ঠানটি ছিল বুদ্ধিজীবী দিবস নিয়ে। কিন্তু ছাত্রদল নেতা তার বক্তব্যের পুরোটাই জামায়াত-শিবির নিয়ে মিথ্যাচার করেছেন। বিগত ফ্যাসিস্ট সরকার বিচারবহির্ভূত ও নিজস্ব আদালত তৈরি করে জামায়াতের যে সকল নেতাদের হত্যা করেছে, সেসব নিয়ে মিথ্যাচার করেছেন। মৃত মানুষদের নিয়ে বিষোদগার করেছেন। তারা পূর্ব পরিকল্পিতভাবেই অনুষ্ঠানটি পণ্ড করার চেষ্টায় ছিলেন। আমরা এর তীব্র নিন্দা ও প্রতিবাদ জানাচ্ছি। রাকিব হাসনাত/আরএআর",
    "url": "https://www.dhakapost.com/country/416649",
    "date": "2025-12-14T19:17:50+06:00",
    "author": "জেলা প্রতিনিধি",
    "category": "country",
    "language": "bn",
    "token_count": 293,
    "scraped_at": "2026-02-05T13:37:52.048067"
  },
  {
    "title": "বিএনপির শামীম নির্বাচিত হলে হাতিয়া মাথা উঁচু করে দাঁড়াবে : আমীর খসরু",
    "body": "বিএনপির স্থায়ী কমিটির সদস্য আমীর খসরু মাহমুদ চৌধুরী বলেছেন, নোয়াখালী-৬ (হাতিয়া) আসনে বিএনপির মনোনীত প্রার্থী মাহবুবের রহমান শামীম নির্বাচিত হলে হাতিয়া বাংলাদেশের মানচিত্রে মাথা উঁচু করে দাঁড়াবে এবং শান্তির জনপদে পরিণত হবে। তিনি শামীমকে ‘আন্দোলন-সংগ্রামের পরীক্ষিত সৈনিক’ হিসেবে আখ্যায়িত করে তার বিপুল বিজয়ের ব্যাপারে দৃঢ় আস্থা প্রকাশ করেন। শুক্রবার (১২ ডিসেম্বর) চট্টগ্রাম নগরের জিইসি মোড় জিইসি কনভেনশন হলে আয়োজিত চট্টগ্রামস্থ হাতিয়াবাসীর মিলনমেলা অনুষ্ঠানে প্রধান অতিথির বক্তব্যে এসব কথা বলেন বিএনপির স্থায়ী কমিটির এ সদস্য। আমীর খসরু বলেন, হাতিয়া আসন থেকে বিএনপির সমর্থনে নির্বাচন করছেন আন্দোলন সংগ্রামের পরীক্ষিত সৈনিক মাহবুবের রহমান শামীম। সে জীবনের ঝুঁকি নিয়ে রাজপথে কাজ করেছে, আন্দোলনে যেমন সফল হয়েছে, নির্বাচনেও সফল হবে। ইনশাআল্লাহ শামীম বিপুল ভোটে জয়ী হবে। তিনি জোর দিয়ে বলেন, সে নির্বাচিত হলে হাতিয়ার মর্যাদা বেড়ে যাবে। হাতিয়া বাংলাদেশের মানচিত্রে মাথা উঁচু করে দাঁড়াবে। হাতিয়ার মানুষের মূল্যায়ন হবে এবং হাতিয়া শান্তির জনপদে পরিণত হবে। অনুষ্ঠানে প্রধান বক্তা হিসেবে উপস্থিত ছিলেন নোয়াখালী-৬ (হাতিয়া) আসনে বিএনপি মনোনীত সংসদ সদস্য প্রার্থী ও কেন্দ্রীয় বিএনপির সাংগঠনিক সম্পাদক মাহবুবের রহমান শামীম। তিনি বক্তব্যে হাতিয়ার জনগণের অধিকার ও মর্যাদা প্রতিষ্ঠার ওপর গুরুত্বারোপ করেন। মাহবুবের রহমান শামীম বলেন, প্রাকৃতিক সৌন্দর্যের পাশাপাশি হাতিয়া সামুদ্রিক সম্পদ এবং মৎস্য আহরণের জন্য অত্যন্ত গুরুত্বপূর্ণ। তবে এখানকার অধিবাসীরা দীর্ঘদিন ধরে নানা নাগরিক সুবিধা এবং উন্নয়নের ক্ষেত্রে পিছিয়ে আছে। হাতিয়ার প্রধান সমস্যা নদী ভাঙন। তিনি নির্বাচিত হলে নদী ভাঙন রোধ ও হাতিয়ার পিছিয়ে পড়া মানুষের উন্নয়নে কাজ করার এবং দ্বীপটিকে একটি সমৃদ্ধ ও নিরাপদ জনপদে রূপান্তরিত করার অঙ্গীকার করেন। হাতিয়া উপজেলা বিএনপির সাবেক সভাপতি মোহাম্মদ আলাউদ্দীনের সভাপতিত্বে অনুষ্ঠানে বক্তব্য দেন চট্টগ্রাম উত্তর জেলা বিএনপির সাবেক যুগ্ম আহ্বায়ক ইঞ্জিনিয়ার বেলায়েত হোসেন, মহানগর বিএনপির যুগ্ম আহ্বায়ক মন্জুর আলম চৌধুরী মন্জু ও হাতিয়া উপজেলা বিএনপি নেতা আব্দুর রহমান।",
    "url": "https://www.dhakapost.com/politics/416222",
    "date": "2025-12-13T02:15:59+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 267,
    "scraped_at": "2026-02-05T13:37:53.593567"
  },
  {
    "title": "নির্বাচনের জন্য অপেক্ষা করছে দেশের মানুষ : আমীর খসরু",
    "body": "বিএনপির স্থায়ী কমিটির সদস্য আমীর খসরু মাহমুদ চৌধুরী বলেছেন, আজকে সবাই ভোট দিয়ে তাদের প্রতিনিধি নির্বাচনের জন্য অপেক্ষা করছে। নির্বাচিত সরকার এলে যত সমস্যার কথা এখন বলা হচ্ছে- সাংবিধানিক, অর্থনৈতিক সব ধরনের সমস্যার সমাধান হবে। শুক্রবার (১৪ নভেম্বর) চট্টগ্রাম নগরীর হোটেল পেনিনসুলায় চট্টগ্রাম ট্রাভেল ফোরামের আয়োজনে এক সেমিনার শেষে সাংবাদিকদের প্রশ্নের জবাবে এসব কথা বলেন তিনি। আমীর খসরু বলেন, দেশে যে সমস্যাগুলো পুঞ্জিভূত হয়েছে, তার সমাধান নির্বাচিত সরকারই দিতে পারবে। এখন রাজনৈতিক পরিবর্তনের দিকে আমরা ফোকাস দিচ্ছি। জনগণের প্রধান চাহিদা- গণতান্ত্রিক পরিবেশ তৈরি করে একটি উৎসবমুখর নির্বাচন। ছোটখাটো ইস্যুতে জনগণের মনোযোগ নেই, সবাই চায় নির্বাচন। শেখ হাসিনার বিরুদ্ধে চলমান মামলাগুলোর রায় সম্পর্কে তিনি বলেন, রায় কোনদিকে যাবে তা বিচারবিভাগের ওপর নির্ভর করে। তাই সবার উচিত বিচারব্যবস্থার ওপর আস্থা রাখা। এর আগে অনুষ্ঠানে দেওয়া বক্তব্যে আমির খসরু বলেন, বিএনপি ক্ষমতায় গেলে সবার জন্য ফ্রিতে প্রাথমিক সেবা নিশ্চিত করা হবে। সেমিনার উদ্বোধন শেষে মেডিকেল ভ্যালু ট্রাভেল সামিটের বিভিন্ন স্টল ঘুরে দেখেন তিনি। দিনব্যাপী সামিটে অংশ নেন চীন, মালয়েশিয়া, থাইল্যান্ড, ভারত ও বাংলাদেশের শীর্ষ স্বাস্থ্যসেবা প্রতিষ্ঠান, মেডিকেল ভ্যালু ট্রাভেল ফ্যাসিলিটেটর, কর্পোরেট প্রতিনিধি ও ট্রাভেল এজেন্সির কর্মকর্তারা।",
    "url": "https://www.dhakapost.com/politics/409435",
    "date": "2025-11-14T16:42:53+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 173,
    "scraped_at": "2026-02-05T13:37:55.188896"
  },
  {
    "title": "ঐকমত্য কমিশনের সঙ্গে বৈঠকে বসেছে এনসিপি",
    "body": "জাতীয় ঐকমত্য কমিশনের সঙ্গে বৈঠকে বসেছে জাতীয় নাগরিক পার্টির (এনসিপি) একটি প্রতিনিধি দল। শনিবার (২৫ অক্টোবর) সকাল সোয়া ১০টার দিকে জাতীয় সংসদ ভবনের এলডি হলে এ বৈঠক শুরু হয়েছে। এনসিপির প্রতিনিধি দলে রয়েছেন—দলের সদস্য সচিব আখতার হোসেন, যুগ্ম আহ্বায়ক সারোয়ার তুষার, জাবেদ রাসিন, খালেদ সাইফুল্লাহ ও যুগ্ম সদস্য সচিব জহিরুল ইসলাম মুসা। সাক্ষাৎকালে এনসিপির প্রতিনিধি দল জুলাই সনদের বাস্তবায়ন আদেশ, আইনি ভিত্তিসহ সনদের নানা বিষয়ে আলোচনা করবেন বলে জানা গেছে। অন্যদিকে জাতীয় ঐকমত্য কমিশনের সহ সভাপতি আলী রীয়াজসহ কমিশনের সদস্যরা উপস্থিত রয়েছেন। গত ১৭ অক্টোবর জাতীয় সংসদ ভবনের দক্ষিণ প্লাজায় জাতীয় ঐকমত্য কমিশনের সভাপতি প্রধান উপদেষ্টা মুহাম্মদ ইউনূসের উপস্থিতিতে ‘জুলাই জাতীয় সনদ ২০২৫’ স্বাক্ষরের আনুষ্ঠানিকতা সম্পন্ন হয়। সংলাপে থাকা ৩০টি দল ও জোটের মধ্যে ২৫টি এই সনদে সই করে ঐকমত্য কমিশনের সংস্কার সিদ্ধান্তগুলো বাস্তবায়নের অঙ্গীকার করেছে। জুলাই বাস্তবায়নে ধোঁয়াশা দেখার কথা জানিয়ে সনদে সই করেনি এনসিপি। বিভিন্ন বিষয়ে আপত্তি তুলে আরও চারটি দল একই পথ অনুসরণ করেছে। এর মধ্যে জুলাই সনদ বাস্তবায়ন প্রশ্নে গত ২২ অক্টোবর বিশেষজ্ঞদের সঙ্গে বৈঠক করেছে জাতীয় ঐকমত্য কমিশন।",
    "url": "https://www.dhakapost.com/politics/404499",
    "date": "2025-10-25T10:32:27+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 163,
    "scraped_at": "2026-02-05T13:38:04.217891"
  },
  {
    "title": "‘জামায়াত ক্ষমতায় গেলে নারীদের জন্য কর্মক্ষেত্র হবে নিরাপদ’",
    "body": "জামায়াতে ইসলামীর কেন্দ্রীয় কর্মপরিষদ সদস্য ও ঢাকা মহানগরী দক্ষিণের নায়েবে আমীর (ঢাকা-৮ আসনে জামায়াত মনোনীত সংসদ সদস্য প্রার্থী) অ্যাডভোকেট ড. হেলাল উদ্দিন বলেছেন, জামায়াত ক্ষমতায় গেলে নারীদের জন্য নিরাপদ কর্মক্ষেত্র গড়ে তুলবে। জামায়াতে ইসলামী পল্টন থানার উদ্যোগে আজ (মঙ্গলবার) বিকেলে স্থানীয় নারীদের সঙ্গে এক উঠান বৈঠকে প্রধান অতিথির বক্তব্যে এ কথা বলেন তিনি। ঢাকা মহানগর দক্ষিণ জামায়াতের কর্মপরিষদ সদস্য ও পল্টন থানা আমির শাহীন আহমেদ খানের সভাপতিত্বে বিশেষ অতিথি ছিলেন মহানগর দক্ষিণের ব্যবসায়ী বিভাগের সহ-সভাপতি আইয়ুব আলী ফরাজি। এছাড়াও অনুষ্ঠানে পল্টন থানার বিভিন্ন পর্যায়ের দায়িত্বশীল নেতারা উপস্থিত ছিলেন। প্রধান অতিথির বক্তব্যে ঢাকা-৮ আসনে দাঁড়িপাল্লা প্রতীকের প্রার্থী ড. হেলাল উদ্দিন বলেন, ‘‘জামায়াত ক্ষমতায় গেলে নারীদের ঘরে বন্দি করবে না। কারণ নারীদের ঘরে বন্দি করে রাখা ইসলামী রাষ্ট্রের নীতিতেও নেই, জামায়াতে ইসলামীর নীতিতেও নেই।” তিনি বলেন, স্বাধীনতা সংগ্রাম মহান মুক্তিযুদ্ধ থেকে বাংলাদেশের ইতিহাসের প্রতিটি আন্দোলন সংগ্রামে এদেশের নারী সমাজের রক্ত-ঘাম লেগে আছে। নারীদের অবদান অনস্বীকার্য। তাই নারী সমাজকে বাদ দিয়ে উন্নয়ন-অগ্রযাত্রা সম্ভব নয়। নারীদের ঘরে বন্দি নয় বরং জামায়াতে ইসলামী ক্ষমতায় গেলে নারীদের যোগ্যতা অনুযায়ী তাদের মূল্যায়ন করা হবে, তাদের জন্য নিরাপদ কর্মক্ষেত্র গড়ে তুলবে। নারী সমাজের অধিকার ও স্বাধীনতা নিশ্চিত করা হবে। ইসলামী বিধান মোতাবেক নারী তার প্রাপ্য সম্মান-মর্যাদা ও অধিকার লাভ করবে। নারীর প্রতি সহিংসতা বন্ধ করতে জামায়াতে ইসলামী রাষ্ট্রীয়ভাবে পদক্ষেপ নেবে। ঢাকা -৮ আসনকে একটি নিরাপদ নগরী হিসেবে গড়ে তোলার প্রত্যয় ব্যক্ত করে ড. হেলাল উদ্দিন বলেন, আগামীতে জনগণ তাকে নির্বাচিত করলে ঢাকা-৮ আসনকে সন্ত্রাস-চাঁদাবাজ-দুর্নীতিমুক্ত একটি নিরাপদ ও বাসযোগ্য মানবিক এলাকা হিসেবে গড়ে তুলবেন। জনভোগান্তি দূরীকরণে নিরবিচ্ছিন্ন গ্যাস- বিদুৎ ও পানি সরবরাহের পদক্ষেপ নেওয়া হবে। শিক্ষা ও স্বাস্থ্য সেবা জনগণের দৌড়গৌড়ে পৌঁছাতে প্রয়োজনীয় ব্যবস্থার পাশাপাশি শিশুদের মেধা বিকাশে খেলাধুলা ও সুস্থ বিনোদনের আয়োজন করা হবে। মাদক মুক্ত করতে যুব সমাজের জন্য খেলাধুলা ও শরীর চর্চার জন্য রাষ্ট্রীয়ভাবে ব্যবস্থা করা হবে।",
    "url": "https://www.dhakapost.com/politics/410525",
    "date": "2025-11-18T20:42:32+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 281,
    "scraped_at": "2026-02-05T13:38:05.790040"
  },
  {
    "title": "৭৫ লাখ রুপিতে গুজরাটে তানজিম সাকিব",
    "body": "ইন্ডিয়ান প্রিমিয়ার লিগের (আইপিএল) এবারের আসরের নিলাম অনুষ্ঠিত হবে ১৬ ডিসেম্বর। তার আগে একটি মক নিলামের আয়োজন করেছিলেন রবিচন্দ্রন অশ্বিন। ভারতের সাবেক এই স্পিনারের মক অকশানে দল পেয়েছেন তানজিম হাসান সাকিব। অশ্বিনের ইউটিউব চ্যানেলে সম্প্রচারিত মক নিলামের দ্বিতীয় দিনে তোলা হয়েছিল তানজিম সাকিবের নাম। তার ভিত্তিমূল্য ছিল ৭৫ লাখ রুপি। এই পেস বোলিং অলরাউন্ডারকে দলে পেতে নিলামের টেবিলে গুজরাট ছাড়া আর কেউই আগ্রহ দেখায়নি। ফলে ভিত্তি মূল্যেই তাকে দলে পেয়েছে টিম গুজরাট। এর আগে গতকাল এই মক নিলামের প্রথম দিনে দল পেয়েছিলেন আরেক বাংলাদেশি পেসার মুস্তাফিজুর রহমান। মক নিলামে মুস্তাফিজের ভিত্তিমূল্য ছিল ২ কোটি রুপি। এই বাঁহাতি পেসারকে দলে পেতে নিলামের টেবিলে লড়াই করে টিম চেন্নাই ও টিম বেঙ্গালুরু। শেষ পর্যন্ত সাড়ে তিন কোটি রুপিতে মুস্তাফিজকে দলে নেয় টিম বেঙ্গালুরু। পেসারদের ক্যাটাগরিতে মুস্তাফিজের নাম তোলা হলে সবার প্রথমে আগ্রহ দেখায় টিম বেঙ্গালুরু। ২ কোটি রুপিতেই যখন বিক্রি হয়ে যাচ্ছিলেন তখন আগ্রহ প্রকাশ করে চেন্নাই। পরবর্তীতে দুই ফ্র্যাঞ্চাইজির প্রতিনিধিরাই বাঁহাতি পেসারকে পেতে দাম বাড়াতে থাকেন। তবে ৩ কোটি ৫০ লাখ রুপিতে গিয়ে থামে বেঙ্গালুরু। চেন্নাই আর আগ্রহ না দেখানোয় বেঙ্গালুরু তাকে কিনে নেয়। আগামী ১৬ ডিসেম্বর অনুষ্ঠিত হতে যাওয়া আইপিএলের মিনি নিলামে তানজিম সাকিব, মুস্তাফিজ ছাড়াও নাম আছে আরো ৫ বাংলাদেশির। তারা হলেন তাসকিন আহমেদ, রিশাদ হোসেন, শরিফুল ইসলাম, রাকিবুল হাসান ও নাহিদ রানা।",
    "url": "https://www.dhakapost.com/sports/cricket/416675",
    "date": "2025-12-14T20:52:59+06:00",
    "author": "স্পোর্টস ডেস্ক",
    "category": "sports",
    "language": "bn",
    "token_count": 203,
    "scraped_at": "2026-02-05T13:38:12.352062"
  },
  {
    "title": "সাভারে পার্কিং করা বাসে আগুন",
    "body": "সাভারে পার্কিং করা একটি যাত্রীবাহী বাসে আগুন দিয়েছে দুর্বৃত্তরা। তবে এ ঘটনায় কারো হতাহতের খবর পাওয়া যায়নি। শনিবার (১৩ ডিসেম্বর) রাত ১০টার দিকে ঢাকা-আরিচা মহাসড়কের গেন্ডা বাসস্ট্যান্ডের আরিচামুখী লেনে এ ঘটনা ঘটে। সাভার ফায়ার সার্ভিসের ওয়্যার হাউজ ইন্সপেক্টর মেহেরুল ইসলাম ঢাকা পোস্টকে বলেন, সাভার ফায়ার সার্ভিসে রাত ১০টা ২ মিনিটে ঢাকা-আরিচা মহাসড়কের গেন্ডা বাসস্ট্যান্ডে বাসে আগুনের খবর আসে। পরে সাভার ফায়ার সার্ভিসের একটি ইউনিট ১০টা ৬ মিনিটে ঘটনাস্থলে পৌঁছে আগুন নিয়ন্ত্রণে কাজ শুরু করে। ফায়ার সার্ভিসের চেষ্টায় রাত ১০টা ১৫ মিনিটে আগুন নিয়ন্ত্রণে আসে। তবে কে বা কারা বাসে আগুন দিয়েছে তা জানা যায়নি। এ ছাড়া কোনো হতাহতের খবর এবং ক্ষয়ক্ষতির পরিমাণ নির্দিষ্ট করা সম্ভব হয়নি। তবে দুর্বৃত্তরা বাসে আগুন দিয়ে থাকতে পারে বলে প্রাথমিক ধারণার কথা জানান ফায়ার সার্ভিসের এ কর্মকর্তা। সাভার মডেল থানার ভারপ্রাপ্ত কর্মকর্তা (ওসি) আরমান আলী ঢাকা পোস্টকে বলেন, পুলিশ খবর পেয়ে ঘটনাস্থল পরিদর্শন করেছে। তবে বাসের চালক বা মালিকের সন্ধান এখনো পাওয়া যায়নি। আগুনের সূত্রপাত খতিয়ে দেখা হচ্ছে বলে জানান তিনি। লোটন আচার্য্য/এসএসএইচ",
    "url": "https://www.dhakapost.com/country/416429",
    "date": "2025-12-14T00:22:09+06:00",
    "author": "উপজেলা প্রতিনিধি",
    "category": "country",
    "language": "bn",
    "token_count": 158,
    "scraped_at": "2026-02-05T13:38:13.917027"
  },
  {
    "title": "বিএনপিকে ভোট দেওয়ার কারণ তুলে ধরে যা বললেন আমীর খসরু",
    "body": "বিএনপিকে ভোট দেওয়া কারণ তুলে ধরে বিএনপির স্থায়ী কমিটির সদস্য আমীর খসরু মাহমুদ চৌধুরী বলেছেন, বাংলাদেশে প্রথম বহুদলীয় গণতন্ত্র বিএনপি প্রতিষ্ঠা করেছে। স্বৈরাচারের বিরুদ্ধে গণতান্ত্রিক প্রক্রিয়া ফিরিয়ে এনেছেন খালেদা জিয়া ও তারেক রহমান। গণতন্ত্রের ইতিহাস বিএনপির সঙ্গে যুক্ত। এছাড়া বিএনপি অর্থনৈতিক মুক্তির পথও প্রথম খুলেছে। বুধবার (৫ নভেন্বর) চট্টগ্রাম প্রেসক্লাবে বেসরকারি বিশ্ববিদ্যালয় ছাত্রদল আয়োজিত ‘আমার প্রথম ভোট ও আগামীর বাংলাদেশ’ শীর্ষক সেমিনারে প্রধান অতিথির বক্তব্যে এসব কথা বলেন তিনি। বিএনপির পরিকল্পিত অর্থনৈতিক নীতি সম্পর্কে আমীর খসরু বলেন, ভবিষ্যতের মেগাপ্রজেক্ট বাস্তবায়নে আমরা চারটি নীতি অনুসরণ করবো— ভ্যালু ফর মানি, রিটার্ন অন ইনভেস্টমেন্ট, কর্মসংস্থান সৃষ্টি এবং পরিবেশ সংরক্ষণ। ১৮ কোটি মানুষের জন্য আমাদের পরিকল্পনা হবে স্বচ্ছ ও সঠিক। এর আগে, প্রশ্নোত্তর পর্বে এক প্রশ্নের জবাবে ‘যুব সমাজ ও মহিলাদের কর্মসংস্থানের প্রতি পরিকল্পনা’ রয়েছে বলে জানান আমীর খসরু। তিনি বলেন, সাধারণ মানুষ কাজ করে খেতে পারেন। কিন্তু যারা এসএসসি, এইচএসসি, বা বিএ পাস করেছেন তাদের ম্যানুয়াল কাজ করতে সমস্যা হয়। তাই আমরা এদের আইটি স্কিলে ডেভেলপ করব। আইটি রিলেটেড কাজে ৬ মাস বা এক বছর প্রশিক্ষণ দেওয়ার পর তারা বিভিন্ন জায়গায় কাজ করতে সক্ষম হবে। মহিলারা অনলাইন প্ল্যাটফর্মেও কাজ করতে পারবেন। আমাদের লক্ষ্য— সবাইকে কর্মসংস্থানে আনতে হবে এবং অর্থনীতিকে গণতন্ত্রায়িত করা। সাধারণত রাজনীতিবিদরা বক্তৃতা দিয়ে চলে যায়, কিন্তু বিএনপি নতুন ধারার রাজনীতিতে জনগণের সঙ্গে জবাবদিহিতাকে গুরুত্ব দিচ্ছে। দায়বদ্ধতার যে একটি প্রক্রিয়া, সেটি আমরা বিএনপিতে বিভিন্ন সভা ও সেমিনারের মাধ্যমে স্থাপন করছি। প্রশ্নোত্তর পর্বের মাধ্যমে জনগণের কাছে রাজনীতিবিদদের জবাবদিহিতা নিশ্চিত করা হবে। আমীর খসরু বলেন, বৃহৎ সভাগুলোতে বক্তৃতার সময় কমিয়ে, প্রশ্নোত্তর পর্ব দীর্ঘ করা হচ্ছে। ঢাকায় এবং আজ চট্টগ্রামে সুন্দর প্রশ্নোত্তর পর্ব অনুষ্ঠিত হয়েছে। এটি আমাদের নতুন রাজনীতির সংস্কৃতি। যারা স্টেজে আসবেন, মাইকে সরাসরি মূল পয়েন্টে কথা বলবেন। অতিরিক্ত সম্বোধন বা জিন্দাবাদ ধ্বনি সময়ের অপচয়। নতুন প্রজন্মের শিক্ষার্থীদের এই সংস্কৃতি গড়ে তোলার আহ্বান জানাচ্ছি। আমীর খসরু মাহমুদ বলেন, আমরা চাই, গণতান্ত্রিক প্রক্রিয়ার মাধ্যমে যুব সমাজ থেকে শুরু করে সবাই অর্থনৈতিক গণতন্ত্রায়নের সঙ্গে যুক্ত থাকুক। বাড়িতে বসেও মহিলারা বা পুরুষরা তৈরি পণ্য ডিজাইনিং ও ব্র্যান্ডিং সাপোর্টের মাধ্যমে বিক্রি করতে পারবে। এতে পণ্যের মান বৃদ্ধি পাবে এবং অর্থনীতিতে বিশাল অবদান, কর্মসংস্থান সৃষ্টি হবে। বিএনপির স্থায়ী কমিটির এ সদস্য আরও বলেন, নতুন বাংলাদেশের স্বপ্ন দেখছে জেন-জি। বিএনপি ও তারেক রহমান সেটি বুঝে পরিকল্পনা করেছে। আমাদের আগামীর অর্থনৈতিক ও সামাজিক পরিকল্পনায় সবকিছু অন্তর্ভুক্ত আছে।",
    "url": "https://www.dhakapost.com/politics/407274",
    "date": "2025-11-05T22:13:05+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 356,
    "scraped_at": "2026-02-05T13:38:20.788653"
  },
  {
    "title": "‘গণতান্ত্রিক সংস্কার জোট’ নামে নতুন জোট ঘোষণা করলেন নাহিদ",
    "body": "জুলাই অভ্যুত্থানের অঙ্গীকার রক্ষা ও নতুন রাজনৈতিক বন্দোবস্ত বিনির্মাণে তিনটি রাজনৈতিক দলের ‘গণতান্ত্রিক সংস্কার জোট’ নামে নতুন জোট ঘোষণা করা হয়েছে। জাতীয় নাগরিক পার্টির (এনসিপি) আহ্বায়ক নাহিদ ইসলাম নতুন জোট ঘোষণা করেন। রোববার (৭ ডিসেম্বর) বিকেলে ডিআরইউতে সংবাদ সম্মেলনে তিনি নতুন এ জোট ঘোষণা করেন। নতুন জোটের রাজনৈতিক দলগুলো হলো- জাতীয় নাগরিক পার্টি, বাংলাদেশ রাষ্ট্র সংস্কার আন্দোলন ও এবি পার্টি। সংবাদ সম্মেলনে এবি পার্টির চেয়ারম্যান মজিবুর রহমান মঞ্জু, বাংলাদেশ রাষ্ট্র সংস্কার আন্দোলনের সভাপতি অ্যাডভোকেট হাসনাত কাইয়ুম, জাতীয় নাগরিক পার্টির (এনসিপি) সদস্য সচিব আখতার হোসেন, এনসিপির মুখ্য সংগঠক (উত্তরাঞ্চল) সারজিস আলম, যুগ্ম সদস্য সচিব এসএম সাইফ মোস্তাফিজ প্রমুখ উপস্থিত ছিলেন। এ সময় জাতীয় নাগরিক পার্টির আহ্বায়ক নাহিদ ইসলামকে নতুন জোটের মুখপাত্র হিসেবে ঘোষণা করেন এবি পার্টির চেয়ারম্যান মজিবুর রহমান মঞ্জু। নাহিদ ইসলাম বলেন, দীর্ঘদিন ধরেই আমরা একটা ঐক্য প্রক্রিয়ার ভেতরে ছিলাম। আমরা চেষ্টা করছিলাম যে, ২৪-এর গণঅভ্যুত্থানের পরে যে পরিবর্তনের আকাঙ্ক্ষা বাংলাদেশে তৈরি হয়েছিল, গত প্রায় দেড় বছরে আমরা কিন্তু তার সম্পূর্ণ বাস্তবায়ন করতে পারিনি। আমাদের সেক্ষেত্রে অনেক জায়গায় হতাশা রয়েছে। আমরা দেখেছি, ঐক্যমত কমিশনে প্রত্যক্ষ এবং পরোক্ষভাবে বিভিন্ন শক্তি সংস্কারের বিরোধিতা করেছে। বাধাগ্রস্ত করার চেষ্টা করেছে। কিন্তু আমরা যারা সংস্কারের পক্ষে, পরিবর্তনের পক্ষে এবং গণঅভ্যুত্থানকে সফল করার জন্য তার আকাঙ্ক্ষাগুলোকে সফল করার জন্যই আন্তরিকভাবে কাজ করে এসেছি। তিনি বলেন, আমরা যারা আন্তরিকভাবে চাই, আমরা সেই রাজনৈতিক শক্তিগুলো ঐক্যবদ্ধ হয়েছি। আমাদের এই ঐক্য প্রক্রিয়া আজকে শুরু হয়েছে এবং এটা চলমান থাকবে। আমরা বাংলাদেশের মানুষকে আহ্বান করছি, বার্তা দিচ্ছি, গণঅভ্যুত্থানের পক্ষের শক্তিগুলো আমরা ঐক্যবদ্ধ হচ্ছি। আমরা বাংলাদেশকে পুরাতন রাজনীতির পথে আর ফেরত যেতে দেব না। নাহিদ ইসলাম বলেন, ৫ আগস্টের পরের বাংলাদেশ এবং আগের বাংলাদেশ এক হবে না। আমরা নানা আলামত দেখছি যে, বাংলাদেশ হয়তো আগের মতো হয়ে যাবে। আমরা সেই ধরনের হতাশা এবং ভীতি মানুষের ভেতরে দেখতে পাচ্ছি। আমরা সেই সাহসটা জানাতেই আজকে এসেছি। আমরা আমাদের শক্তি সামর্থ্য দিয়ে বাংলাদেশের যে পরিবর্তনের যাত্রা শুরু হয়েছে সেই যাত্রার পথে থাকবো। যারা অন্যান্য রাজনৈতিক দল রয়েছেন, যারা এই পরিবর্তনের পক্ষে কাজ করতে চায়। আমরা তাদেরকে আহ্বান জানাবো, এই ঐক্য প্রক্রিয়ায় যুক্ত হতে। এই ঐক্য প্রক্রিয়া চলমান থাকবে। আমরা তিনটি রাজনৈতিক সংগঠন সংস্কারকে সামনে রেখে বাংলাদেশের জাতীয় মর্যাদা এবং অর্থনৈতিক মুক্তির প্রশ্নকে সামনে রেখে আমরা ঐক্যবদ্ধ হয়েছি। আমাদের এই যৌথ প্রক্রিয়া বা এই প্রক্রিয়াকে আমরা নাম দিয়েছি গণতান্ত্রিক সংস্কার জোট। আমরা গণতান্ত্রিক সংস্কার জোট বলছি, কারণে এই যে বাংলাদেশের বিগত ১৬ বছর এই লড়াইটা কিন্তু হয়েছিল গণতন্ত্রের জন্য, গণতন্ত্র প্রতিষ্ঠার জন্য, সেই গণতন্ত্র প্রতিষ্ঠার জন্য, সংস্কারের আলাপগুলো ছিল। ফলে নির্বাচন কেবল ক্ষমতার পরিবর্তনের জন্য হবে না। এই নির্বাচনকে আমরা রাজনৈতিক নির্বাচনে পরিণত করতে চাই। দেশ বদলের জন্য সংস্কার প্রক্রিয়া বাস্তবায়নের জন্য এবং আমাদের অর্থনৈতিক মুক্তির যাত্রাকে অব্যাহত রাখার জন্য আমরা নির্বাচনে অংশগ্রহণ করতে চাই এবং আমরা সেটা ঐক্যবদ্ধভাবে অংশগ্রহণ করব নির্বাচনে।",
    "url": "https://www.dhakapost.com/politics/414925",
    "date": "2025-12-07T17:08:46+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 427,
    "scraped_at": "2026-02-05T13:38:22.357194"
  },
  {
    "title": "নির্বাচন বাধাগ্রস্তকারীদের ৭ নভেম্বরের চেতনায় পরাজিত করতে হবে",
    "body": "বিএনপির স্থায়ী কমিটির সদস্য আমীর খসরু মাহমুদ চৌধুরী বলেছেন, যারা আগামী নির্বাচনকে বাধাগ্রস্ত করতে চায়, যারা নির্বাচন বিলম্বিত করতে চায়, তাদের সাতই নভেম্বরের চেতনায় ঐক্যবদ্ধ হয়ে পরাজিত করতে হবে। শুক্রবার (৭ নভেম্বর) চট্টগ্রাম নগরের ২ নম্বর গেটের বিপ্লব উদ্যানের পাশে জাতীয় বিপ্লব ও সংহতি দিবস উপলক্ষে আয়োজিত জনসভায় প্রধান অতিথির বক্তব্যে তিনি এসব কথা বলেন। আমীর খসরু বলেন, আমার সামনে যারা আছেন, তারা গত ১৫ বছরে জ্বলে-পুড়ে খাঁটি সোনায় পরিণত হয়েছেন। বিএনপির নেতাকর্মীরা নানা বাধা ও দমন-পীড়নের মধ্যে দিয়ে আরও শক্ত ও পরিণত হয়েছেন। এই খাঁটি সোনার ওপর যেন কোনো দাগ না লাগে, কেউ যেন প্রশ্ন তুলতে না পারে- সেদিকে খেয়াল রাখতে হবে। মনে রাখতে হবে, এই ঐক্যবদ্ধ বিএনপিই শেখ হাসিনার পতন ঘটিয়েছে। তিনি বলেন, নির্বাচন আদায় না হওয়া পর্যন্ত আন্দোলন শেষ হবে না। আগামী তিন, চার বা পাঁচ মাস- দেশে নিরপেক্ষ নির্বাচন না হওয়া পর্যন্ত, আগামী ফেব্রুয়ারি মাসে একটি সুষ্ঠু নির্বাচনের মাধ্যমে নির্বাচিত সরকার না হওয়া পর্যন্ত বিএনপির আন্দোলন চলবে। গত ১৭ বছর যেমন ঐক্যবদ্ধ থেকে বিজয় ছিনিয়ে এনেছি, তেমনি ঐক্যবদ্ধ থেকে আগামী নির্বাচনেও বিজয় ছিনিয়ে আনতে হবে। বাংলাদেশের মানুষ তারেক রহমানকে প্রধানমন্ত্রী হিসেবে দেখতে চায়। সুতরাং ঐক্যে ভাঙন ধরানোর সুযোগ নেই। দলের অভ্যন্তরীণ প্রতিযোগিতা বা ভুল বোঝাবুঝি থাকতে পারে উল্লেখ করে তিনি বলেন, তারেক রহমান নির্দেশ দিয়েছেন- দলের পক্ষ থেকে যাকে মনোনয়ন দেওয়া হবে, তার পাশে সব নেতাকর্মীকে সর্বশক্তি নিয়ে দাঁড়াতে হবে এবং বিজয় নিশ্চিত করতে হবে। এ বিষয়ে কোনো প্রশ্ন তোলার সুযোগ নেই। এটা বিএনপি ও ভবিষ্যৎ বাংলাদেশের জন্য বড় পরীক্ষা। এই পরীক্ষায় উত্তীর্ণ হতে হবে সবার। সাতই নভেম্বরের চেতনায় গণতন্ত্রের শত্রুদের মোকাবেলার আহ্বান জানিয়ে তিনি বলেন, স্বাধীনতা আন্দোলনে জাতি যেমন ঐক্যবদ্ধ ছিল, তেমনি এখনো যারা নির্বাচন ও গণতান্ত্রিক অধিকারকে বাধাগ্রস্ত করতে চায়, তাদের সাতই নভেম্বরের স্পিরিটে পরাজিত করতে হবে। দেশের মালিক জনগণ, আর তাদের অধিকার নিশ্চিত হবে একটি নির্বাচিত সংসদ ও সরকারের মাধ্যমে। জুলাই সনদ নিয়ে বিভক্তি না তৈরির অনুরোধ জানিয়ে আমীর খসরু বলেন, ইতোমধ্যে দীর্ঘ আলোচনার পর ঐক্যমত হয়েছে এবং সেই ভিত্তিতে জুলাই সনদ চূড়ান্ত হয়েছে। এর বাইরে যাওয়ার কোনো সুযোগ নেই। যারা নিজেদের দাবি অন্য দলের ওপর চাপিয়ে দেওয়ার চেষ্টা করছেন, তাদের গণতান্ত্রিক পথে ফিরতে হবে। জনগণের ম্যান্ডেটের জন্য জনগণের কাছে যেতে হবে। একটি দলের মতামত আরেক দলের ওপর চাপিয়ে দেওয়া গণতন্ত্রবিরোধী। তিনি আরো বলেন, আগামী সংসদে কী সিদ্ধান্ত হবে- সেটা ঢাকায় বসে কয়েকজন নির্ধারণ করতে পারেন না। প্রতিটি রাজনৈতিক দলের নিজস্ব চিন্তা ও দর্শন আছে। তাই সংসদে গিয়ে জনগণের ম্যান্ডেটের ভিত্তিতে সিদ্ধান্ত নিতে হবে। সংঘর্ষমূলক রাজনীতিতে না গিয়ে সহনশীল রাজনৈতিক সংস্কৃতি গড়ে তুলতে হবে। দলীয় প্রার্থী এরশাদ উল্লাহ গুলিবিদ্ধ হওয়ার ঘটনার প্রসঙ্গে তিনি বলেন, এরশাদ উল্লাহর গণসংযোগে গুলি চালিয়ে একজনকে হত্যা ও কয়েকজনকে আহত করা হয়েছে। বলা হচ্ছে দুই দলের অন্তর্দ্বন্দ্ব থেকে এই ঘটনা ঘটেছে। কিন্তু প্রশ্ন হলো- এই অন্তর্দ্বন্দ্ব বিএনপির কর্মসূচির সময় কেন ঘটবে? জনগণ মনে করছে, এই সুযোগ ব্যবহার করে কেউ আগামী নির্বাচনকে বাধাগ্রস্ত করতে চাইছে। সবাইকে সজাগ থাকতে হবে। যারা নির্বাচন ঠেকাতে চায়, তারা গণতন্ত্র ও জনগণের অধিকারের শত্রু। তাদের চিহ্নিত করেই আইনশৃঙ্খলা বাহিনীর হাতে তুলে দিতে হবে। নেতাকর্মীদের উদ্দেশে তিনি বলেন, আজ থেকেই সবাইকে ধানের শীষের পক্ষে কাজ করতে হবে। তারেক রহমানের স্পষ্ট বার্তা- দলের মধ্যে বিভাজন নয়; হাতে হাত, কাঁধে কাঁধ মিলিয়ে আগামী নির্বাচনে ধানের শীষকে বিপুল ভোটে জয়ী করতে হবে এবং তারেক রহমানকে প্রধানমন্ত্রী দেখতে হবে, ইনশাআল্লাহ। সভায় সভাপতিত্ব করেন চট্টগ্রাম মহানগর বিএনপির সদস্য সচিব নাজিমুর রহমান। বিশেষ অতিথি ছিলেন বিএনপির সাংগঠনিক সম্পাদক মাহবুবের রহমান শামীম এবং চট্টগ্রাম সিটি কর্পোরেশনের মেয়র ডা. শাহাদাত হোসেন।",
    "url": "https://www.dhakapost.com/politics/407702",
    "date": "2025-11-07T20:47:56+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 537,
    "scraped_at": "2026-02-05T13:38:23.936674"
  },
  {
    "title": "জাতীয় নাগরিক পার্টির পলিসি ও রিসার্চ উইং গঠন",
    "body": "জাতীয় নাগরিক পার্টির (এনসিপি) পলিসি ও রিসার্চ উইং গঠন করা হয়েছে। গঠিত উইংয়ের নেতৃত্ব দেবেন খালেদ সাইফুল্লাহ ও মুশফিক উস সালেহীন। আজ (শনিবার) দলের দপ্তর সেলের সদস্য সাদিয়া ফারজানা দিনার স্বাক্ষরিত এক চিঠিতে তা জানানো হয়েছে। দলের সদস্য সচিব আখতার হোসেন এবং মুখ্য সমন্বয়ক নাসীরুদ্দীন পাটওয়ারীর অনুমোদনক্রমে পলিসি ও রিসার্চ উইং গঠন করা হয়। পলিসি ও রিসার্চ উইংয়ের বাকি সদস্যরা হলেন- সারোয়ার তুষার, সুলতান মোহাম্মদ জাকারিয়া, আশরাফ উদ্দিন মাহদি, অর্পিতা শ্যামা দেব, জাবেদ রাসিন, এহতেশাম হক, সালেহ উদ্দিন সিফাত, আলাউদ্দীন মোহাম্মদ, তানহা শান্তা, তাওহিদ তানজিম ও তারিক আদনান মুন।",
    "url": "https://www.dhakapost.com/politics/401209",
    "date": "2025-10-11T21:27:11+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 89,
    "scraped_at": "2026-02-05T13:38:25.546441"
  },
  {
    "title": "তত্ত্বাবধায়ক সরকারব্যবস্থা পুনর্বহালে জনগণ ভোটাধিকার ফিরে পাবে",
    "body": "বাংলাদেশ সুপ্রিম কোর্টের এক যুগান্তকারী ও ঐতিহাসিক রায়ের মাধ্যমে তত্ত্বাবধায়ক সরকারব্যবস্থা পুনর্বহাল হওয়ায় রায়কে স্বাগত জানিয়েছে বাংলাদেশ জামায়াতে ইসলামী। বৃহস্পতিবার (২০ নভেম্বর) রায়ের পর দুপুরে এক প্রতিক্রিয়ায় জামায়াতে ইসলামীর সহকারী সেক্রেটারি জেনারেল এবং কেন্দ্রীয় প্রচার ও মিডিয়া বিভাগের প্রধান এড. এহসানুল মাহবুব জুবায়ের বলেন, ‘এ রায়ের মাধ্যমে দেশের জনগণের বহুল প্রতীক্ষিত প্রত্যাশা পূরণ হয়েছে এবং তারা ভোটাধিকার ফিরে পাবে।এটি দেশের রাজনৈতিক ইতিহাসে একটি গুরুত্বপূর্ণ মাইলফলক।’ দীর্ঘ শুনানির পর সুপ্রিম কোর্টের এই রায় সবার মনে সন্তুষ্টি ও স্বস্তি ফিরিয়ে এনেছে বলেও তিনি মন্তব্য করেন। দুপুর ২টায় জামায়াতে ইসলামীর কেন্দ্রীয় কার্যালয়ে আয়োজিত সংবাদ সম্মেলনে অ্যাডভোকেট জুবায়ের মামলাটির সঙ্গে জড়িত সব আইনজীবী, পক্ষভুক্ত ব্যক্তিরা এবং আদালতকে সহযোগিতা প্রদানকারী সবাইকে জামায়াতের পক্ষ থেকে আন্তরিক অভিনন্দন ও কৃতজ্ঞতা জানান। তিনি বলেন, ‘তাদের ভূমিকা জাতি শ্রদ্ধার সঙ্গে স্মরণ করবে।’ তিনি অভিযোগ করেন– শেখ হাসিনা ২০১১ সালে কেয়ারটেকার সরকারব্যবস্থা বাতিল করে দেশকে এক অন্ধকার যুগে ঠেলে দিয়েছিলেন। আজকের রায়ের মাধ্যমে জাতি সেই অন্ধকার থেকে পুনরায় মুক্তি লাভ করেছে। জামায়াতের ইতিহাস তুলে ধরে তিনি বলেন, ১৯৮৩ সালের ২০ নভেম্বর বায়তুল মোকাররমের উত্তর গেটে আয়োজিত এক বিশাল জনসভায় তৎকালীন ভারপ্রাপ্ত আমির জনাব আব্বাস আলী খান প্রথম কেয়ারটেকার সরকারের অধীনে জাতীয় নির্বাচনের দাবি উত্থাপন করেন। বাস্তবে এই পদ্ধতির ধারণা উপস্থাপন করেন জামায়াতের সাবেক আমির অধ্যাপক গোলাম আযম। পরবর্তীতে এই দাবিই পরিণত হয় গণদাবিতে। ১৯৯০ সালে এরশাদ সরকারের পতনের পর সব দলের সম্মতিতে তৎকালীন প্রধান বিচারপতি শাহাবুদ্দিন আহমেদকে ভারপ্রাপ্ত রাষ্ট্রপতি ও কেয়ারটেকার সরকারের প্রধান করা হয়। তার নেতৃত্বে ১৯৯১ সালে অনুষ্ঠিত নির্বাচন ছিল অবাধ, সুষ্ঠু ও নিরপেক্ষ-যা দেশে-বিদেশে ব্যাপকভাবে গ্রহণযোগ্যতা পায়। এরপর দীর্ঘ আন্দোলনের পর ১৯৯৬ সালে সংবিধানে কেয়ারটেকার সরকারব্যবস্থা যুক্ত হয় এবং কেয়ারটেকার সরকারব্যবস্থার অধীনে ১৯৯৬ ও ২০০১ সালের নির্বাচনও নিরপেক্ষভাবে অনুষ্ঠিত হয়। জামায়াতের এই নেতা বলেন, ২০০৮ সালের নির্বাচন ছিল বিতর্কিত। কেয়ারটেকার ব্যবস্থা বাতিল করার পর ২০১৪ সালের নির্বাচনে ১৫৩ জনকে বিনা প্রতিদ্বন্দ্বিতায় এমপি ঘোষণা করা হয়, যা ছিল সরাসরি ভোটবিহীন নির্বাচন। আওয়ামী লীগের সন্ত্রাসীদের কেন্দ্র দখল ও জাল ভোটের মাধ্যমেই ওই নির্বাচন সম্পন্ন করা হয়। একইভাবে ২০১৮ সালে আগের দিন রাতে ব্যালটে সিল মেরে ভোট ডাকাতির মাধ্যমে আরেকটি প্রহসনের নির্বাচন অনুষ্ঠিত হয়। ২০২৪ সালের ৭ জানুয়ারির নির্বাচনও ছিল– ‘আমি, তুমি ও ডামি’ নামে পরিচিত এক ভুয়া ভোটগ্রহণের নাটক, যা বিরোধীদলগুলো বর্জন করে। জুবায়ের বলেন, ২০২৪ সালের জুলাই আগস্টের ছাত্রসমাজ ও সাধারণ মানুষ শেখ হাসিনা সরকারের বিরুদ্ধে ব্যাপক গণআন্দোলন গড়ে তোলে এবং ৫ আগস্ট সেই সরকারের পতন ঘটে। জুলাই বিপ্লবের পর কেয়ারটেকার ব্যবস্থা পুনর্বহালের দাবিতে জামায়াতের পক্ষ থেকে সুপ্রিম কোর্টে মামলা দায়ের করা হয়। আজকের রায়ের মাধ্যমে সেই দাবি বাস্তবায়িত হলো। রায় অনুযায়ী ১৪তম জাতীয় সংসদ নির্বাচন অনুষ্ঠিত হবে কেয়ারটেকার সরকারের অধীনে, ফলে জনগণ ফিরে পাবে তাদের ভোটাধিকার। এতে দেশের রাজনৈতিক, অর্থনৈতিক ও গণতান্ত্রিক ব্যবস্থায় নতুন স্থিতিশীলতা সৃষ্টি হবে এবং দেশ উন্নতি ও অগ্রগতির দিকে এগিয়ে যাবে-এমন আশাবাদ ব্যক্ত করেন তিনি। এ সময় উপস্থিত ছিলেন– দলটির কেন্দ্রীয় অফিস সেক্রেটারি মাওলানা আফম আব্দুস সাত্তার, ঢাকা মহানগর দক্ষিণ জামায়াতের সহকারী সেক্রেটারি আব্দুল মান্নান এবং প্রচার সহকারী আব্দুস সাত্তার সুমন।",
    "url": "https://www.dhakapost.com/politics/411001",
    "date": "2025-11-20T17:23:43+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 458,
    "scraped_at": "2026-02-05T13:38:27.186534"
  },
  {
    "title": "নভেম্বরে গণভোটের দাবিতে ইসির সামনে বিক্ষোভ",
    "body": "জুলাই সনদের আইনি ভিত্তি ও নভেম্বরে গণভোট আয়োজনের দাবিতে নির্বাচন কমিশনের সামনে বিক্ষোভ করেছে ইসলামী আন্দোলন ও জাগপা। গণভোটের দাবি নিয়ে বাংলাদেশ জামায়াতে ইসলামী, ইসলামী আন্দোলন বাংলাদেশ, খেলাফত মজলিসহ আটটি দল নির্বাচন কমিশনে স্মারকলিপি দেওয়ার কর্মসূচি পালন করার অংশ হিসেবে বিক্ষোভ করেছে দল দুটি। বৃহস্পতিবার (৩০ অক্টোবর) সকালে আগারগাঁওয়ে নির্বাচন ভবনের সামনে ও মেট্রোরেল স্টেশনের কাছে পাকা মার্কেট সংলগ্ন সড়কের পাশে অস্থায়ী মঞ্চ করে সমাবেশ অনুষ্ঠিত হয়েছে। সংক্ষিপ্ত সমাবেশে নেতারা বলেছেন, জুলাই জাতীয় সনদ বাস্তবায়নে সাংবিধানিক আদেশ জারি করে নভেম্বরে গণভোট করতে হবে। নির্বাচন কমিশনকে প্রয়োজনীয় ব্যবস্থা নিতে হবে। সংসদ নির্বাচনের সবার জন্য সমান সুযোগ তৈরি করতে হবে। তা না হলে বিগত ইসির পরিণতি ভোগ করতে হবে বর্তমান নির্বাচন কমিশনকে। গত ৩০ সেপ্টেম্বর থেকে বাংলাদেশ জামায়াতে ইসলামী, ইসলামী আন্দোলন বাংলাদেশ, খেলাফত মজলিস, বাংলাদেশ খেলাফত মজলিস, বাংলাদেশ নেজামে ইসলাম পার্টি, বাংলাদেশ খেলাফত আন্দোলন, জাতীয় গণতান্ত্রিক পার্টি-জাগপা এবং বাংলাদেশ ডেভেলপমেন্ট পার্টি ৫ দফা দাবি নিয়ে আন্দোলন করে আসছে। সবশেষ ১৯ অক্টোবর জুলাই সনদ বাস্তবায়নে ‘আদেশ’ জারি এবং নভেম্বরের মধ্যে গণভোট আয়োজনসহ ৫ দফা দাবিতে চলমান আন্দোলনের চতুর্থ পর্বে বিক্ষোভ সমাবেশ ও মিছিলের তিন দিনের কর্মসূচি ঘোষণা করে জামায়াতে ইসলামীসহ সমমনা আটটি রাজনৈতিক দল। এ ধারাবাহিকতায় বৃহস্পতিবার নির্বাচন কমিশনে স্মারকলিপি দেবেন দলের নেতারা। মেট্রোরেল স্টেশনের কাছে পাকা মার্কেট সংলগ্ন সড়কের পাশে ট্রাকের উপর অস্থায়ী মঞ্চ করে বেলা ১১টায় জামায়াত নেতারা সংক্ষিপ্ত সমাবেশ করেন। এ সময় জামায়াতের সহকারী সেক্রেটারি জেনারেল মাওলানা আব্দুল হালিম, মোবারক হোসেন, রেজাউল করিম, নাজিম উদ্দিন মোল্লাসহ শ’খানেক নেতাকর্মী উপস্থিত ছিলেন। সমাবেশে নাজিম উদ্দিন মোল্লা বলেন, নভেম্বরের মধ্যে গণভোট আয়োজন করতে হবে। আমরা আট দল মিলে ইসির কাছে স্মারকলিপি দেবো। এ সময় গণভোট ও সংসদ নির্বাচনে বিএনপির দাবির কঠোর সমালোচনা করেন জামায়াত নেতারা। নির্বাচন ভবনের সামনে ইসলামী আন্দোলনের নেতারা সংক্ষিপ্ত সমাবেশে বলেন, সংসদ নির্বাচনের আগে গণভোট করতে হবে। এ নিয়ে কোনো টালবাহানা চলবে না। গণভোটসহ আমাদের দাবি না মানলে ইসির পরিণতি আগের মতোই হবে। # জুলাই জাতীয় সনদ বাস্তবায়নে আদেশ জারি এবং ওই আদেশের ওপর আগামী নভেম্বর মাসের মধ্যে গণভোট আয়োজন করা। # আগামী জাতীয় নির্বাচনে উভয় কক্ষে সংখ্যানুপাতিক প্রতিনিধিত্ব (পিআর) পদ্ধতি চালু করা। # অবাধ, সুষ্ঠু ও গ্রহণযোগ্য নির্বাচনের লক্ষ্যে সবার জন্য লেভেল প্লেয়িং ফিল্ড নিশ্চিত করা। # ‘ফ্যাসিস্ট’ সরকারের সব জুলুম-নির্যাতন, গণহত্যা ও দুর্নীতির বিচার দৃশ্যমান করা। # ‘স্বৈরাচারের দোসর’ জাতীয় পার্টি ও ১৪ দলের কার্যক্রম নিষিদ্ধ করা।",
    "url": "https://www.dhakapost.com/politics/405709",
    "date": "2025-10-30T12:12:47+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 359,
    "scraped_at": "2026-02-05T13:38:31.568135"
  },
  {
    "title": "অবিস্মরণীয় একটি দিন ৬ ডিসেম্বর : তারেক রহমান",
    "body": "বিএনপির ভারপ্রাপ্ত চেয়ারম্যান তারেক রহমান বলেছেন, ‘অবিস্মরণীয় একটি দিন ৬ ডিসেম্বর। ১৯৯০ সালের এ দিনে রক্তাক্ত পিচ্ছিল পথে অবসান হয়েছিল স্বৈরশাসনের। এরশাদ ‘৮২’র ২৪ মার্চ পেশাগত বিশ্বস্ততা ও শপথ ভেঙে অস্ত্রের মুখে নির্বাচিত রাষ্ট্রপতি বিচারপতি আব্দুস সাত্তারকে ক্ষমতাচ্যুত এবং গণতন্ত্র হত্যা করে জারি করেছিল অসাংবিধানিক শাসন।’ শুক্রবার (৫ ডিসেম্বর) রাতে তারেক রহমান তার ভেরিফায়েড ফেসবুক পেজের পোস্টে এসব কথা উল্লেখ করেন। বিএনপির ভারপ্রাপ্ত চেয়ারম্যান বলেন, ‘যে সাংবিধানিক রাজনীতি ছিল বহুদলীয় গণতন্ত্রের নিশ্চয়তা, যার সূচনা করেছিলেন স্বাধীনতার মহান ঘোষক শহীদ প্রেসিডেন্ট জিয়াউর রহমান। একনায়ক হুসেইন মুহম্মদ এরশাদ গণতান্ত্রিক প্রতিষ্ঠানগুলোকে ধ্বংসস্তুপে পরিণত করেন।’ তারেক রহমান বলেন, ‘গণতন্ত্র ফিরিয়ে আনতে দীর্ঘ নয় বছর দেশনেত্রী বেগম খালেদা জিয়া দৃঢ় প্রত্যয় নিয়ে নিরন্তর সংগ্রাম চালিয়ে আপসহীন নেত্রী হিসেবে খ্যাতি লাভ করেন। গড়ে তোলেন এক দুর্বার গণআন্দোলন। এরই ধারাবাহিকতায় ‘৯০ এর ৬ ডিসেম্বর এই দিনে ছাত্র-জনতার মিলিত শক্তিতে স্বৈরাচারকে পরাজিত করে মুক্ত হয়েছিলো গণতন্ত্র।’ তিনি বলেন, ‘সেই অর্জিত গণতন্ত্রের চেতনায় আবারও ছাত্র-জনতা ২০২৪ সালের ৫ আগস্ট এক হিংস্র ফ্যাসিবাদী শক্তিকে পরাস্ত করে। ঐতিহাসিকভাবেই ফ্যাসিস্ট আওয়ামী লীগ ছিল গণতন্ত্রের ভয়ংকর শত্রু। ফ্যাসিস্ট শেখ হাসিনার দুঃশাসনের অবসানের পর আবারও গণতন্ত্রের সম্পূর্ণ পুনরুজ্জীবন এবং রাষ্ট্র ও সমাজে গণতান্ত্রিক মূল্যবোধ প্রতিষ্ঠা করতে আমাদের নিরলস সংগ্রাম অব্যাহত রাখতে হবে।’ তারেক রহমান আরও বলেন, ‘অবিরাম নির্যাতনের কষাঘাতে অসুস্থ দেশনেত্রীর জীবন এখন চরম সংকটে। আল্লাহ’র কাছে তার আশু সুস্থতা কামনা করছি। এছাড়া দেশের জাতীয়তাবাদী শক্তির লাখ লাখ নেতাকর্মীকে সীমাহীন অত্যাচার-নির্যাতন করা হয়েছিল। সারাদেশকে অবরুদ্ধ করা হয়েছিল।’ ‘আজকের এ দিনে আমি ১৯৮২ থেকে ১৯৯০ পর্যন্ত রক্তস্নাত স্বৈরাচার বিরোধী আন্দোলনে আত্মদানকারী বীর শহীদদের স্মৃতির প্রতি গভীর শ্রদ্ধা জানাই এবং তাদের রুহের মাগফিরাত কামনা করি। গণতন্ত্র পুনরুদ্ধারের এ স্মরণীয় দিনে আমি শুভেচ্ছা ও অভিনন্দন জানাই স্বৈরাচার বিরোধী আন্দোলনে অংশগ্রহণকারী গণতন্ত্রের হেফাজতকারী দেশবাসীকে।’ সবার প্রতি আহ্বান জানিয়ে তারেক রহমান বলেন, ‘গণতন্ত্র বিরোধী পরাজিত শক্তির যাতে আর পুণরুত্থান না ঘটে সেজন্য গণতান্ত্রিক শক্তিকে সবসময় ঐক্যবদ্ধ থাকার আহ্বান জানাই।’",
    "url": "https://www.dhakapost.com/politics/414576",
    "date": "2025-12-06T07:55:14+06:00",
    "author": "ঢাকা পোস্ট ডেস্ক",
    "category": "politics",
    "language": "bn",
    "token_count": 290,
    "scraped_at": "2026-02-05T13:38:33.211327"
  },
  {
    "title": "হাদির অস্ত্রোপচার নিয়ে বিস্তারিত জানালেন স্বাস্থ্য ডিজি",
    "body": "গুলিবিদ্ধ ওসমান হাদির মাথায় যে ধরনের বুলেট ইনজুরি হয়েছে, সেটা চিকিৎসকদের ভাষায় “অত্যন্ত ঝুঁকিপূর্ণ” বলে জানিয়েছেন স্বাস্থ্য অধিদপ্তরের মহাপরিচালক (ডিজি) মো. আবু জাফর। তিনি জানান, ডান দিক দিয়ে ঢুকে বাম দিক দিয়ে বেরিয়ে যাওয়া গুলিটি হাদির ব্রেনে মারাত্মক ক্ষতি করেছে। তিনি সতর্ক করে বলেন, ব্রেন ফুলে গেলে ভয়াবহ বিপদ হতে পারে। ঢামেকে জরুরি অস্ত্রোপচার শেষে পরিবারের সিদ্ধান্তে হাদিকে এভারকেয়ার হাসপাতালে নেওয়া হয়েছে। ঢাকা মেডিকেল কলেজ (ঢামেক) হাসপাতালে জরুরি অস্ত্রোপচার শেষ হয়েছে ইনকিলাব মঞ্চের মুখপাত্র ও সম্ভাব্য স্বতন্ত্র প্রার্থী ওসমান হাদির। শুক্রবার রাতে ঢামেকের বাগান গেটে সাংবাদিকদের সামনে এসে তার চিকিৎসা পরিস্থিতির বিস্তারিত তুলে ধরেন স্বাস্থ্য অধিদপ্তরের মহাপরিচালক মো. আবু জাফর। তিনি জানান, হাদির অবস্থা এখনও শঙ্কামুক্ত নয়- বরং অত্যন্ত সংকটজনক। আবু জাফর বলেন, ওসমান হাদির মাথার ডান কানে গুলি ঢুকে বাম দিকে বেরিয়ে গেছে। ব্রেনে বড়সড় ক্ষতি হয়েছে। বুলেট ইনজুরি সাধারণত যেখানে ঢোকে সেখানে ছোট ক্ষত থাকে, আর যেখানে বের হয়, সেখানে বড় ক্ষতি হয়। হাদির ক্ষেত্রেও সেটাই হয়েছে। তিনি বলেন, সবচেয়ে বড় আশঙ্কা ব্রেন ফুলে যাওয়ার ঝুঁকি। ব্রেন ফুলে গেলে ভয়াবহ বিপদ হতে পারে। প্রেশার বেড়ে গেলে তা প্রাণঘাতী হতে পারে। এ কারণে নিউরোসার্জন ডা. জাহিদ রায়হান ও তার টিম ব্রেনের খুলির বড় একটি অংশ খুলে দিয়েছেন, যেন ভেতরে চাপ না বাড়ে। হাদিকে হাসপাতালে আনার সময় তার গ্লাসগো কোমা স্কোর (জিসিএস) ছিল সর্বনিম্ন ৩। চিকিৎসকদের দ্রুত পদক্ষেপে সেটায় কিছুটা উন্নতি এসেছে। এখন তিনি আর্টিফিশিয়াল ভেন্টিলেশনে আছেন। ডিজি আরও জানান, নাক ও গলা দিয়ে রক্তক্ষরণ হচ্ছিল, যা কান–নাক–গলা বিশেষজ্ঞরা নিয়ন্ত্রণ করেছেন। অস্ত্রোপচার শেষে হাদিকে কোথায় স্থানান্তর করা হবে, সেটা নিয়ে ছিল দ্বিধা। সরকারের পক্ষ থেকে সিদ্ধান্ত ছিল সিএমএইচে স্থানান্তর করা। কিন্তু পরিবারের ইচ্ছা ছিল এভারকেয়ার হাসপাতালে নেওয়ার। আমরা তাদের মতকে গুরুত্ব দিয়ে এভারকেয়ারের সঙ্গে যোগাযোগ করে ব্যবস্থা করেছি। ঢামেকের সামনে শুক্রবার বিকেল থেকে রাত পর্যন্ত স্বজন, রাজনৈতিক সহকর্মী, সাধারণ মানুষের ঢল দেখা গেছে। আইসিইউর সামনে সবার উদ্বেগ ছিল একই- ওসমান হাদি বাঁচবেন কি না। অনেকেই দোয়া পড়ছিলেন, অনেকের চোখে ছিল অস্থির অপেক্ষার ছাপ। চিকিৎসকদের মতে, হাদির পরবর্তী কয়েক ঘণ্টা অত্যন্ত গুরুত্বপূর্ণ। ব্রেনের চাপ স্থিতিশীল থাকবে কি না- এটাই নির্ধারণ করবে চিকিৎসা কোন দিকে যাবে।",
    "url": "https://www.dhakapost.com/politics/416207",
    "date": "2025-12-12T22:04:12+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 324,
    "scraped_at": "2026-02-05T13:38:35.630612"
  },
  {
    "title": "নির্বাচনী রোডম্যাপে ছাড় নয়, ফেব্রুয়ারিতেই ভোট দাবি জামায়াতের",
    "body": "ঘোষিত রোডম্যাপ অনুযায়ী ফেব্রুয়ারির প্রথমার্ধেই জাতীয় নির্বাচন করতে হবে বলে হুঁশিয়ারি দিয়েছেন বাংলাদেশ জামায়াতে ইসলামীর নেতারা। তাদের দাবি, সময়ক্ষেপণ বা অনিশ্চয়তা তৈরির যেকোনো চেষ্টা জনদৃষ্টি এড়াবে না এবং নির্বাচনের পথে কোনো ধরনের রাজনৈতিক ছলচাতুরী জনগণই প্রতিহত করবে। রোববার (৭ ডিসেম্বর) বিকেলে মহানগরী দক্ষিণ কার্যালয়ের কনফারেন্স রুমে আয়োজিত ঢাকা-৮ আসনে বাংলাদেশ জামায়াতে ইসলামীর নির্বাচন পরিচালনা কমিটির এক জরুরি সভায় তারা এ কথা বলেন। সভায় সভাপতিত্ব করেন কেন্দ্রীয় মজলিসে শুরা সদস্য ও মহানগরী দক্ষিণের সহকারী সেক্রেটারি (ঢাকা-৮ আসন কমিটির পরিচালক) মুহাম্মদ শামছুর রহমান। সভায় প্রধান অতিথি ছিলেন কেন্দ্রীয় নির্বাহী পরিষদ সদস্য ও ঢাকা মহানগরী দক্ষিণের আমির মো. নূরুল ইসলাম বুলবুল। পরিচালনা করেন মহানগরীর কর্মপরিষদ সদস্য ও আসন কমিটির সদস্য সচিব শাহীন আহমেদ খান। এছাড়া উপস্থিত ছিলেন কেন্দ্রীয় মজলিসে শুরা সদস্য ও মহানগরী দক্ষিণের নায়েবে আমির আব্দুস সবুর ফকির, কেন্দ্রীয় কর্মপরিষদ সদস্য ও নায়েবে আমির (ঢাকা-৮ আসনে জামায়াত–মনোনীত সংসদ সদস্য প্রার্থী) অ্যাডভোকেট ড. হেলাল উদ্দিন, কর্মপরিষদ সদস্য অধ্যাপক মোকাররম হোসাইন খান, মুহাম্মদ শরিফুল ইসলামসহ স্থানীয় সাংগঠনিক থানা পর্যায়ের আমির, নায়েবে আমির, সেক্রেটারি ও সহকারী সেক্রেটারিরা। বক্তব্যে মো. নূরুল ইসলাম বুলবুল বলেন, ফেব্রুয়ারিতেই জাতীয় সংসদ নির্বাচন সম্পন্ন করতে হবে, জাতি কোনো তামাশা মেনে নেবে না। তিনি জানান, অন্তর্বর্তীকালীন সরকার ফেব্রুয়ারির প্রথমার্ধে নির্বাচনের প্রতিশ্রুতি দিয়েছে এবং সেই অনুযায়ী নির্বাচন কমিশনও প্রস্তুতি নিচ্ছে। ডিসেম্বরের ১০ বা ১১ তারিখ তফশিল ঘোষণা করার সিদ্ধান্তও রয়েছে। তিনি অভিযোগ করেন, একটি দল সংগঠিতভাবে নির্বাচন ভন্ডুল করার চক্রান্তে নেমেছে। তবে তার দাবি, কোনো ষড়যন্ত্রে নির্বাচন রোডম্যাপ পরিবর্তন হবে না, জনগণ ইতোমধ্যেই সতর্ক রয়েছে। বুলবুল বলেন, প্রশাসনে দলীয়করণ বন্ধ, লেভেল প্লেয়িং ফিল্ড নিশ্চিতকরণসহ গণমানুষের ৫ দফা দাবি মেনে নিয়ে নির্ধারিত সময়েই জাতীয় নির্বাচন সম্পন্ন করতে হবে। তিনি অন্তর্বর্তীকালীন সরকারের প্রতি আহ্বান জানান, কেউ যেন নির্বাচনের সময়সূচি নিয়ে বিভ্রান্তি তৈরি করতে না পারে। তিনি আরও বলেন, নির্বাচন বানচাল করার ষড়যন্ত্রকারীরা নানা ধরনের অপপ্রচার ছড়াচ্ছে। জনগণকে সঙ্গে নিয়ে এসব অপপ্রচার রুখে দিতে হবে। দুর্নীতিমুক্ত, সন্ত্রাসমুক্ত, বৈষম্যহীন বাংলাদেশ গঠনের অঙ্গীকার তুলে ধরে তিনি বলেন, দাঁড়িপাল্লার প্রতি যে গণজোয়ার তৈরি হয়েছে, তা বজায় রাখতে ত্যাগ ও পরিশ্রম অব্যাহত রাখতে হবে। সভাপতির বক্তব্যে মুহাম্মদ শামছুর রহমান বলেন, দাঁড়িপাল্লা প্রতীকের প্রতি ঢালাও জনসমর্থন দেখে একটি কুচক্রী মহল অপপ্রচার চালাচ্ছে। তিনি বলেন, কোনো অপপ্রচারে বিভ্রান্ত না হয়ে মানুষের সমর্থন ধরে রাখতে কাজ চালিয়ে যেতে হবে। এসময় তিনি ঢাকা-৮ আসনের নেতাকর্মীদের সংগঠিত প্রচেষ্টা আরও জোরদার করার আহ্বান জানান।",
    "url": "https://www.dhakapost.com/politics/414962",
    "date": "2025-12-07T18:42:06+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 358,
    "scraped_at": "2026-02-05T13:38:37.396558"
  },
  {
    "title": "জুলাই সনদের জন্য গণভোট নির্বাচনের তফসিলের আগেই হতে পারে",
    "body": "জুলাই সনদ বাস্তবায়নে আইনি ভিত্তির জন্য জাতীয় নির্বাচনের তফসিল ঘোষণার আগেই গণভোট হতে পারে বলে জানিয়েছেন জামায়াতে ইসলামীর সহকারী সেক্রেটারি জেনারেল হামিদুর রহমান আযাদ। রোববার (৫ অক্টোবর) দুপুরে জাতীয় ঐকমত্য কমিশনের বৈঠকের বিরতিতে তিনি এ কথা বলেন। গণভোট কবে হবে— এমন প্রশ্নের জবাবে তিনি বলেন, জনগণ গণভোটে অভ্যস্ত নয়। আমরা মনে করি, এটি যাতে জাতীয় নির্বাচনকে কোনো ধরনের সমস্যায় না ফেলে, নভেম্বর অথবা ডিসেম্বরেই এটা করা যায়। নির্বাচনের তফসিলের আগেও করতে পারেন। গণভোট হয়ে গেলে ফেব্রুয়ারিতে নির্বাচন হতে কোনো ধরনের বাধা নেই। জনগণকে একটা জটিল অবস্থায় না ফেলে বা মহাপরীক্ষায় না ফেলে সহজভাবে এগিয়ে গেলে আমরাও বাঁচি, জাতিও বাঁচে। তিনি আরও বলেন, জুলাই সনদের আইনি ভিত্তি রচনার জন্য যদি গণভোটে যায়, তাহলে এটা হবে সবচেয়ে গ্রহণযোগ্য। এটা কখনো চ্যালেঞ্জ করতে গেলে টিকবে না। পার্লামেন্টও এটাকে প্রত্যাখ্যান করতে পারবে না। বিএনপির সঙ্গে জামায়াতের কোনো দূরত্ব নেই জানিয়ে এ জামায়াত নেতা বলেন, গণভোটের রেজাল্ট যদি আমাদের বিপক্ষেও যায়, আমরা এখানে ছাড় দেব। হামিদুর রহমান আযাদ বলেন, সংস্কারের বিষয়ে আমরা সবসময় সোচ্চার ছিলাম। সনদ বাস্তবায়নের আইনি ভিত্তির জন্য গণভোটের পক্ষে সবাই মত দিয়েছেন। তিনি আরও বলেন, গণভোট আগে না পরে— এটা আলোচনার সুযোগ আছে। তবে, সবাই গণভোটের পক্ষে একমত হয়েছে। গণভোট আয়োজন করবে নির্বাচন কমিশন। তার জন্য সরকার নির্বাচন কমিশনকে একটা নিদের্শনা দিতে হবে। এরপর কমিশন গণভোটের আয়োজন করতে পারবে।",
    "url": "https://www.dhakapost.com/politics/399671",
    "date": "2025-10-05T15:39:03+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 207,
    "scraped_at": "2026-02-05T13:38:55.418196"
  },
  {
    "title": "আগামী নির্বাচন বানচাল হলে দেশ ভয়াবহ বিপর্যয়ের মুখে পড়বে",
    "body": "দেশে বর্তমানে রাজনৈতিক সংকট চলছে। এই সংকটের শান্তিপূর্ণ সমাধান না হলে কিংবা কোনো পক্ষের অপকৌশল বা ষড়যন্ত্রের কারণে আগামী সংসদ নির্বাচন বানচাল হলে গোটা দেশকেই এর চরম মূল্য দিতে হবে। তখন দেশ ভয়াবহ বিপর্যয়ের মুখে পড়বে। শনিবার (১৫ নভেম্বর) বিকেলে চট্টগ্রাম নগরের লালদিঘি ময়দানে বৃহত্তর সুন্নি জোট চট্টগ্রাম জেলা শাখার উদ্যোগে আয়োজিত জনসভায় বক্তারা এসব কথা বলেন। জনসভায় জোটের পক্ষ থেকে ১৩ দফা দাবি ঘোষণা করা হয়। জনসভায় অতিথি ছিলেন বাংলাদেশ সুপ্রিম পার্টির (বিএসপি) কেন্দ্রীয় চেয়ারম্যান মাওলানা সৈয়দ সাইফুদ্দীন আহমদ আল হাসানী, ইসলামিক ফ্রন্ট বাংলাদেশের চেয়ারম্যান মাওলানা সৈয়দ বাহাদুর শাহ মুজাদ্দেদি এবং বাংলাদেশ ইসলামী ফ্রন্টের চেয়ারম্যান মাওলানা এম এ মতিন। মাওলানা সৈয়দ সাইফুদ্দীন আহমদ আল হাসানী বলেন, বাংলাদেশের মানুষ আজ ঘরে-বাইরে কোথাও নিরাপদ নয়। গত ১৫ মাসে সারা দেশে মব সৃষ্টি করে নিরীহ মানুষকে পিটিয়ে হত্যা, শিক্ষা প্রতিষ্ঠানে শিক্ষক হেনস্তা, মাজারে হামলা, অগ্নিসংযোগ ও লুটপাটসহ নানা ঘটনা ঘটেছে। বিভিন্ন স্থানে মসজিদে হামলা, জোর করে ইমাম-খতিবদের মসজিদ থেকে বের করে দেওয়া, কবর থেকে লাশ উঠিয়ে পুড়িয়ে ফেলা এবং কবরস্থানে অগ্নিসংযোগের মতো অমানবিক ঘটনাও ঘটেছে। এমনকি বিচারালয়ের বিচারকরাও আজ নিরাপদ নন। মানুষ এসব থেকে মুক্তি চায়। মাওলানা এম এ মতিন বলেন, চব্বিশের গণঅভ্যুত্থানের স্বপ্নের বাংলাদেশ এখনো অধরা রয়ে গেছে। দেশে খুব বেশি কিছু বদলায়নি। বরং দুর্নীতি, দুর্বৃত্তায়ন, খুন-সন্ত্রাস আরও বেড়েছে। সরকারের কিছু উপদেষ্টার দলঘেঁষা ও পক্ষপাতমূলক আচরণ সুষ্ঠু, অবাধ নির্বাচনের পথে বড় বাধা হয়ে দাঁড়িয়েছে। সরকার কারও এজেন্ডা বাস্তবায়নে না গিয়ে জনপ্রত্যাশার আলোকে পদক্ষেপ নেবে- এটাই দেশবাসী দেখতে চায়। মাওলানা সৈয়দ বাহাদুর শাহ মুজাদ্দেদি বলেন, দেশে কোটি তরুণ-যুবক আজ বেকার। দিন দিন বাড়ছে দারিদ্র্য। গত সোয়া এক বছরে সারাদেশে শত শত মিল-কারখানা বন্ধ হয়ে লাখ লাখ মানুষ কর্মহীন হলেও সরকারের এদিকে দৃষ্টি নেই। তাছাড়া, বর্তমান সময়ে কবরের লাশও নিরাপদ নয়। কবর থেকে লাশ তুলে উল্লাস করে পুড়িয়ে ফেলার ঘৃণ্য দৃষ্টান্ত অতীতেও কখনো দেখা যায়নি।",
    "url": "https://www.dhakapost.com/politics/409667",
    "date": "2025-11-15T18:31:06+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 282,
    "scraped_at": "2026-02-05T13:39:04.050929"
  },
  {
    "title": "ঝটিকা মিছিল করা আওয়ামী লীগের ৮ নেতাকর্মী গ্রেপ্তার",
    "body": "রাজধানীতে ঝটিকা মিছিলে অংশগ্রহণকারী কার্যক্রম নিষিদ্ধ আওয়ামী লীগ ও সহযোগী সংগঠনের আরও ৮ নেতাকর্মীকে গ্রেপ্তার করেছে ঢাকা মহানগর গোয়েন্দা পুলিশ (ডিবি)। প্রাথমিকভাবে গ্রেপ্তারদের নাম পরিচয় জানায়নি ডিবি। সোমবার (২৭ অক্টোবর) ডিএমপির মিডিয়া অ্যান্ড পাবলিক রিলেশন্স বিভাগের উপ-পুলিশ (ডিসি) মুহাম্মদ তালেবুর রহমান এ তথ্য নিশ্চিত করেছেন। তিনি জানান, রাজধানীতে ঝটিকা মিছিলে অংশগ্রহণকারী কার্যক্রম নিষিদ্ধ আওয়ামী লীগ ও সহযোগী সংগঠনের আরও ৮ নেতাকর্মী গ্রেপ্তার করেছে ডিবি। গতকাল রাজধানীর বিভিন্ন এলাকায় অভিযান চালিয়ে তাদের গ্রেপ্তার করা হয়েছে। এ বিষয়ে বিস্তারিত তথ্য পরে জানানো হবে।",
    "url": "https://www.dhakapost.com/politics/404969",
    "date": "2025-10-27T11:41:25+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 81,
    "scraped_at": "2026-02-05T13:39:05.645479"
  },
  {
    "title": "আপনার সামনে কঠিন অগ্নিপরীক্ষার নির্বাচন, প্রধান উপদেষ্টাকে জয়নুল আবদিন",
    "body": "প্রধান উপদেষ্টার উদ্দেশে বিএনপি চেয়ারপারসনের উপদেষ্টা জয়নুল আবদিন ফারুক বলেছেন, দেশের মানুষ আর অশান্তি চায় না। তারা নিজের ভোটে প্রতিনিধি নির্বাচন করতে চাইছে। গণতন্ত্রের প্রতি তাদের আস্থা আছে বলেই এখনও প্রধান উপদেষ্টার দিকে তাকিয়ে আছে। তাই কোথাও কোনো দিকে নজর না দিয়ে চোখ-কান যেভাবে রেখেছেন, ঠিক সেভাবেই আপনি এগিয়ে যান। আপনার সামনে কঠিন অগ্নিপরীক্ষার নির্বাচন। এই কঠিন নির্বাচনে আপনি সব ষড়যন্ত্র উপেক্ষা করুন। বৃহস্পতিবার (২ অক্টোবর) বেলা ১২টায় জাতীয় প্রেসক্লাবের তফাজ্জল হোসেন মানিক মিয়া হলে দেশের সমসাময়িক বিষয় নিয়ে ঢাকাস্থ সেনবাগ ফোরাম আয়োজিত আলোচনা সভায় তিনি এসব কথা বলেন। অন্তর্বর্তী সরকার প্রধানের উদ্দেশে জয়নুল আবদিন বলেন, আপনার আশপাশে দু-চারজন বা ২০ জনকে নির্বাচনে সম্পৃক্ত না করলে আমি মনে করি, ৯১ সালের চেয়েও আরেকটি সুষ্ঠু নির্বাচন হবে। আপনার প্রতি এ আত্মবিশ্বাস আমাদের আছে। তবে বিশ্বাসকে ধ্বংস করার জন্য আপনার পেছনেও লোক লেগেছে। আপনার আশপাশে বহু ষড়যন্ত্রকারী রয়েছেন। তিনি বলেন, ১৯৯১ সালের মতো আগামী জাতীয় সংসদ নির্বাচন অনুষ্ঠিত হলে যে দলই সংখ্যাগরিষ্ঠতার ভিত্তিতে সংসদে যাবে, আমরা তাদের সমর্থন করবো। কিন্তু অমুক প্রতীক না দিলে নির্বাচন করব না, গণপরিষদের নির্বাচন না দিলে ভোটে যাব না- এসব কথা বলে বিভ্রান্তি ছড়ানো হচ্ছে। শেষমেশ ভোট তো করবেনই। কেননা রাজনৈতিক কৌশল আমরা বুঝি। ভোট না করলে ৩০০ প্রার্থীকে আগেই মনোনয়ন দিয়েছেন?। তাই আসুন, আমাদের ঐক্য ধরে রাখি। পাহাড়ে অশান্তির কথা তুলে ধরে বিএনপি চেয়ারপারসনের এই উপদেষ্টা বলেন, আগামী জাতীয় সংসদ নির্বাচনের আর তিন মাস বাকি। এর আগেই পাহাড়ে অশান্তি দেখা দিয়েছে। দুর্গাপূজা ঘিরে অনেক অশান্তি সৃষ্টি হয়েছে। কলকাতার এক পূজামণ্ডপে আমাদের প্রধান উপদেষ্টার মতো সম্মানিত ব্যক্তিকে অপমানিত করা হয়েছে, যা আমরা মেনে নিতে পারি না। তাই আমি মনে করি, বাংলাদেশের ইতিহাস করুণ ইতিহাস। এ করুণ ইতিহাসের পরিসমাপ্তি ঘটেছে বিএনপির ১৬ বছরের আন্দোলন-সংগ্রামে। শেষ পর্যায়ে তারেক রহমানের নির্দেশে ছাত্র-জনতার বিপ্লবী আন্দোলনে সহযোগিতার কারণে এ সরকার প্রতিষ্ঠিত হয়েছে। এজন্য আমরা সরকারকে সহযোগিতা করছি এবং নির্বাচন দিয়ে শান্তিপূর্ণ ক্ষমতার হস্তান্তর পর্যন্ত করে যাবো। তিনি বলেন, পাহাড়ে অশান্তি সৃষ্টির মাধ্যমে আমাদের মাঝে একটা অনৈক্যের চেষ্টা চলছে। যারা নির্বাচন বানচাল করতে চাইছে বা মেনে নিতে পারছে না, তারাই এসব করছে। কেউ কেউ বলা শুরু করেছে, আওয়ামী লীগ তো নিষিদ্ধ, নির্বাচন কি করতে পারবে? এজন্য ঐক্য ধরে রাখার কোনো বিকল্প নেই। পতিতদের হাতকে কোনোভাবেই শক্তিশালী করতে দেওয়া যাবে না। ঢাকাস্থ সেনবাগ ফোরামের সভাপতি লায়ন এবিএম ফারুকের সভাপতিত্বে ও সাধারণ সম্পাদক মোজাম্মেল হোসেন সেলিমের সঞ্চালনায় আলোচনা সভায় বক্তব্য রাখেন, বিএনপির বিভিন্ন পর্যায়ের নেতা এবং ফোরামের সদস্যরা।",
    "url": "https://www.dhakapost.com/politics/399072",
    "date": "2025-10-02T13:50:07+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 373,
    "scraped_at": "2026-02-05T13:39:07.175755"
  },
  {
    "title": "ক্ষমতায় এলে ১৮ মাসে এক কোটি কর্মসংস্থান গড়বে বিএনপি : আমিনুল হক",
    "body": "বাংলাদেশ জাতীয়তাবাদী দল (বিএনপি) ক্ষমতায় এলে ১৮ মাসের মধ্যে শিক্ষিত বেকারদের জন্য এক কোটি কর্মসংস্থানের সুযোগ সৃষ্টি করবে বলে মন্তব্য করেছেন দলের কেন্দ্রীয় ক্রীড়া বিষয়ক সম্পাদক ও ঢাকা মহানগর উত্তর বিএনপির আহ্বায়ক আমিনুল হক। সোমবার (১৩ অক্টোবর) রাজধানীর মিরপুর-১ নম্বরে ছাত্রদল ঢাকা মহানগর পশ্চিমের মিরপুর থানার ১২ নম্বর ওয়ার্ড আয়োজিত এক কর্মী সভায় তিনি এ মন্তব্য করেন। আমিনুল হক বলেন, বাংলাদেশের স্বাস্থ্য ব্যবস্থা পুনর্গঠনের মাধ্যমে সার্বজনীন স্বাস্থ্যসেবা নিশ্চিত করতে বিএনপির ভারপ্রাপ্ত চেয়ারম্যান তারেক রহমান একটি সমন্বিত কর্মপরিকল্পনা হাতে নিয়েছেন। দেশের প্রতিটি জেলা, উপজেলা ও বিভাগ পর্যায়ে মানুষের হাতের নাগালে চিকিৎসা সেবা পৌঁছে দেওয়াই এই পরিকল্পনার মূল লক্ষ্য। তিনি আরও বলেন, সুশাসন প্রতিষ্ঠার জন্য বিএনপি বিচারবিভাগকে শতভাগ স্বাধীনভাবে কাজ করার পরিবেশ তৈরি করবে। পাশাপাশি দেশের শিক্ষিত বেকার যুবকদের কর্মসংস্থান নিশ্চিত করতে ১৮ মাসব্যাপী একটি বিশেষ কর্মপরিকল্পনা নেওয়া হয়েছে। আমরা বিশ্বাস করি, ক্ষমতায় এলে এক কোটি বেকার যুবকের জন্য চাকরি ও আয়ের সুযোগ সৃষ্টি করা সম্ভব। ‘দলে শৃঙ্খলা ভঙ্গ বা বিশৃঙ্খলার স্থান নেই’ উল্লেখ করে বিএনপি নেতা আমিনুল হক হুঁশিয়ারি উচ্চারণ করে বলেন, আমরা কোনো বিশৃঙ্খলাকারী, অন্যায়কারী, চাঁদাবাজ, মাদক ব্যবসায়ী বা সন্ত্রাসীকে প্রশ্রয় দেব না। এমনকি সে যদি আমাদের দলের কেউও হয়, তবু তার বিরুদ্ধে সাংগঠনিক ও আইনগত ব্যবস্থা নেওয়া হবে। তিনি ছাত্রদল নেতাকর্মীদের উদ্দেশে বলেন, ছাত্রদল একটি শৃঙ্খলাবদ্ধ সংগঠন। যারা ছাত্রদলের ভেতরে বিশৃঙ্খলা সৃষ্টি করতে চায়-তারা ছাত্রদলের কর্মী হতে পারে না। আপনাদের ওপরই বাংলাদেশের মানুষ আশা করে আছে, তাই শৃঙ্খলা মেনে জনগণের কাছে যেতে হবে, দলের কর্মসূচি বাস্তবায়নে সক্রিয় ভূমিকা রাখতে হবে। ‘নব্য বিএনপি’ থেকে সতর্ক থাকার আহ্বান জানিয়ে সাম্প্রতিক রাজনৈতিক প্রেক্ষাপটে তিনি সতর্ক করে বলেন, ৫ আগস্টের আন্দোলনের পর কেউ কেউ নিজেদের বিএনপি হিসেবে পরিচয় দিচ্ছে-এই নব্য বিএনপি ও কিছু রাজনৈতিক গোষ্ঠী দলবিরোধী অপপ্রচার চালাচ্ছে। এসব বিভ্রান্তি থেকে নেতাকর্মীদের সতর্ক থাকতে হবে।",
    "url": "https://www.dhakapost.com/politics/401690",
    "date": "2025-10-13T18:42:05+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 272,
    "scraped_at": "2026-02-05T13:39:20.914256"
  },
  {
    "title": "আরপিও সংশোধনীর বিরোধিতা করে সিইসিকে চিঠি বিএনপির",
    "body": "জোটবদ্ধভাবে নির্বাচন করার ক্ষেত্রে দলগুলোর নিজস্ব প্রতীকে ভোট করার বাধ্যবাধকতার বিষয়ে গণপ্রতিনিধিত্ব আদেশের (আরপিও) সংশোধনীর সঙ্গে একমত নয় বিএনপি। পূর্বের বিধান পরিবর্তন না করার দাবিতে প্রধান নির্বাচন কমিশনার (সিইসি) এ এম এম নাসির উদ্দিনকে চিঠি দিয়েছে দলটি। এই সংশোধনী নিয়ে কোনো রাজনৈতিক দলের প্রস্তাবনা ছিল না এবং এটি গণতান্ত্রিক অধিকারকে ক্ষুণ্ন করেছে বলে মনে করে বিএনপি। রোববার (২৬ অক্টোবর) আগারগাঁওয়ের নির্বাচন ভবনে প্রধান নির্বাচন কমিশনার এ এম এম নাসির উদ্দিনের সঙ্গে বিএনপির প্রতিনিধি দলের বৈঠকে বিষয়টি নিয়ে আলোচনা হয়। বৈঠক শেষে সাংবাদিকদের কাছে দলের অবস্থান তুলে ধরেন বিএনপি চেয়ারপার্সনের উপদেষ্টা মো. ইসমাইল জবিউল্লাহ। তিনি বলেন, জোট করলেও ভোট করতে হবে নিজস্ব প্রতীকে - গণপ্রতিনিধিত্ব আদেশের এই সংশোধনীর সঙ্গে বিএনপি একমত নয়। পূর্বের অবস্থা বহাল রাখার জন্য বিএনপির পক্ষ থেকে সিইসিকে চিঠি দেওয়া হয়েছে। তিনি আরও বলেন, কোনো রাজনৈতিক দলের পক্ষ থেকে এই সংশোধনীর প্রস্তাব ছিল না। বিএনপি এর সঙ্গে একমত পোষণ করে না, এটি গ্রহণযোগ্য নয়। আলোচনা না করে এমন সিদ্ধান্ত নেওয়ায় গণতান্ত্রিক অধিকার ক্ষুণ্ন হয়েছে বলে বিএনপি মনে করে। ইসমাইল জবিউল্লাহ জানান, এ বিষয়ে উপদেষ্টা পর্যায়েও চিঠি দেওয়া হবে। তিনি যুক্তি দেন, ‘জোটবদ্ধ হয়ে নির্বাচন করার সময় দলগুলোর প্রতীক পছন্দের অধিকার থাকা উচিত।’ উল্লেখ্য, সম্প্রতি নির্বাচন কমিশন গণপ্রতিনিধিত্ব আদেশের (আরপিও) সংশোধনী চূড়ান্ত করেছে, যেখানে জোটবদ্ধ নির্বাচনেও প্রত্যেক প্রার্থীকে নিজ দলের প্রতীকে প্রতিদ্বন্দ্বিতা করা বাধ্যতামূলক করা হয়েছে।",
    "url": "https://www.dhakapost.com/politics/404737",
    "date": "2025-10-26T12:37:52+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 207,
    "scraped_at": "2026-02-05T13:39:22.518787"
  },
  {
    "title": "আগে মানুষ দল-মার্কা দেখে ভোট দিয়ে আসতো, এখন সেই অবস্থা নেই : সারজিস",
    "body": "জাতীয় নাগরিক পার্টির (এনসিপি) উত্তরাঞ্চলের মুখ্য সংগঠক সারজিস আলম বলেছেন, বিগত সময়ে বাংলাদেশের গতানুগতিক রাজনৈতিক দলগুলো তাদের পুরোনো কালচারে মাঠ পর্যায়ে যেভাবে ইকুয়েশন হিসাব করতো, যেভাবে মানুষ আগে দলের নাম দেখে, মার্কা দেখে ভোট দিয়ে আসতো, এখন বর্তমানে মাঠের সেই অবস্থা আর নেই। রোববার (২৩ নভেম্বর) বেলা সাড়ে ১১টায় রাজধানীর শাহবাগে শহীদ আবু সাঈদ কনভেনশন সেন্টারে আয়োজিত সংবাদ সম্মেলনে তিনি একথা বলেন। সারজিস বলেন, এখনো যারা পুরোনো রাজনৈতিক কালচারের উপর আস্থা রেখে মনে করছেন যে শুধু নির্বাচনের কয়েকদিন আগে আবারো মাঠে গিয়ে আপনারা জিতে আসবেন, যেটা আপনারা আগে করতে পেরেছিলেন। আপনাদেরকে আমরা বলতে চাই যে, সময় থাকতে আপনারা মাঠে গিয়ে জনগণের কথা শুনুন। জনগণ কি বলে সেটা বোঝার চেষ্টা করুন। কারণ আপনাদের অনেক স্থানীয় পর্যায়ে নেতাকর্মী হয়ত কোনো একটা জেলায় পাঁচজন-দশজন মিলে এমন কিছু কার্যক্রম সাধারণ মানুষকে হয়রানি ভোগান্তি শুরু করেছে, যে শত শত মানুষের জীবন অতিষ্ঠ হয়ে উঠছে, এগুলোকে পাশ কাটিয়ে আগামীর বাংলাদেশে নির্বাচনের কয়েকদিন আগে মাঠে গিয়ে ভোট পেয়ে জিতে আসার কোনো সম্ভাবনা নেই। তিনি বলেন, আমরা আপনাদেরকে আহ্বান করবো, আপনারা মাঠে যান এবং আমরা আমাদের জায়গা থেকে এনসিপির যারা নেতাকর্মী আছেন, তারা যেভাবে মাঠে যাচ্ছেন, কাজ করছেন আমরা আশাবাদী যে আগামীতে মাঠ পর্যায়ে বাংলাদেশের মানুষ আর কোনো দলের প্রতি অন্ধ থাকবে না। সারজিস বলেন, আমরা প্রত্যাশা করছি আগামীতে মানুষ বয়সের মধ্যে সীমাবদ্ধ থেকে, মার্কার মধ্যে সীমাবদ্ধ থেকে, পুরাতন দলের মধ্যে সীমাবদ্ধ থেকে কাউকে বিজয়ী করে আনবে না। এনসিপির এই নেতা বলেন, জাতীয় নাগরিক পার্টি (এনসিপি) সংগঠন টিমের পক্ষ থেকে বাংলাদেশের প্রত্যেকটি জেলায় আমরা আমাদের আহ্বায়ক কমিটি করার কার্যক্রম চালিয়ে যাচ্ছি। এরইমধ্যে উত্তরাঞ্চলের ৩২টি জেলার মধ্যে ২০টি জেলার আহ্বায়ক কমিটি হয়েছে। আমরা আশা করছি ডিসেম্বরের মধ্যে বাংলাদেশের প্রত্যেকটি ওয়ার্ড পর্যন্ত এনসিপির আহ্বায়ক কমিটি হবে। তিনি বলেন, আমরা মনে করি আগামী নির্বাচনে শক্তিশালী অবস্থান ধরে রেখে সংসদে জনগণের প্রতিনিধিত্ব করার জন্য এনসিপির সাংগঠনিক ভিত্তিকে শক্তিশালী করা অনেক বেশি গুরুত্বপূর্ণ। সেই লক্ষ্যে আমাদের উত্তরাঞ্চল এবং দক্ষিণাঞ্চলে আমাদের এই কমিটি গঠনের প্রক্রিয়াটি চলছে।",
    "url": "https://www.dhakapost.com/politics/411575",
    "date": "2025-11-23T13:08:59+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 302,
    "scraped_at": "2026-02-05T13:39:25.940183"
  },
  {
    "title": "বিপিএল শুরুর আগে ঢাকায় শোয়েব আখতার",
    "body": "বিশ্বের সবচেয়ে গতিময় বোলার শোয়েব আখতার। ক্রিকেট ক্যারিয়ারে বিশ্বব্যাপী তার পরিচিত ছিল গতির কারণে। এক যুগ হতে চলল খেলোয়াড়ি জীবনকে বিদায় জানিয়েছেন। এবার ভিন্ন পরিচয়ে বাংলাদেশে এসেছেন পাকিস্তানের সাবেক এই গতি তারকা। আসন্ন বাংলাদেশ প্রিমিয়ার লিগে (বিপিএল) ঢাকা ক্যাপিটালস দলের মেন্টর হিসেবে কাজ করবেন শোয়েব। গতকাল শনিবার দিবাগত রাতে বাংলাদেশে পা রাখেন পাকিস্তানের সাবেক এই পেসার। তাকে ফুল দিয়ে বরণ করে নেন ফ্র্যাঞ্চাইজি কর্তারা। শোয়েবকে নিয়ে এক সংবাদ বিজ্ঞপ্তিতে ঢাকা ক্যাপিটালস বলেছে, 'নতুন অভিযানের জন্য প্রতিদ্বন্দ্বিতাপূর্ণ ও সুশৃঙ্খল ইউনিট গড়ে তুলতে এই ফ্র্যাঞ্চাইজির তৈরি হওয়ার পথে তার অন্তর্ভুক্তি একটি উল্লেখযোগ্য পদক্ষেপ। মাঠের ভেতরে ও বাইরে দলকে দিকনির্দেশনা দিতে গুরুত্বপূর্ণ ভূমিকা রাখবে শোয়েব আখতারের বিপুল আন্তর্জাতিক অভিজ্ঞতা, জয়ী মানসিকতা ও নেতৃত্ব।' এবারের বাংলাদেশ সফর অবশ্য বেশি দিনের না। মাত্র দুই দিন ঢাকায় থাকবেন শোয়েব। পরে টুর্নামেন্ট শুরু হলে আবার তিনি আসবেন। ঢাকা ক্যাপিটালস দলের সঙ্গে মেন্টর হিসেবে মাঠেই দায়িত্ব পালন করবেন তিনি।",
    "url": "https://www.dhakapost.com/sports/cricket/416603",
    "date": "2025-12-14T17:02:32+06:00",
    "author": "ক্রীড়া প্রতিবেদক",
    "category": "sports",
    "language": "bn",
    "token_count": 141,
    "scraped_at": "2026-02-05T13:39:27.586911"
  },
  {
    "title": "ঢাকা জেলা প্রশাসককে জামায়াতের স্মারকলিপি",
    "body": "জুলাই জাতীয় সনদের ভিত্তিতে ফেব্রুয়ারি মাসে জাতীয় নির্বাচনসহ ৫ দফা দাবিতে ধারাবাহিক আন্দোলন কর্মসূচির অংশ হিসেবে ঢাকা জেলা প্রশাসকের নিকট স্মারকলিপি দিয়েছে বাংলাদেশ জামায়াতে ইসলামী। রোববার (১২ অক্টোবর) বেলা সাড়ে ১১টায় জামায়াতে ইসলামীর কেন্দ্রীয় নির্বাহী পরিষদ সদস্য ও ঢাকা মহানগর দক্ষিণের আমির নুরুল ইসলাম বুলবুলের নেতৃত্বে ঢাকা জেলা প্রশাসকের নিকট স্মারকলিপি দেওয়া হয়। জুলাই জাতীয় সনদের ভিত্তিতে আগামী ফেব্রুয়ারিতে অবাধ, সুষ্ঠু, গ্রহণযোগ্য নির্বাচন, জনগণের ভোটাধিকার প্রতিষ্ঠার মাধ্যমে বাংলাদেশকে একটি ন্যায়ভিত্তিক ও জবাবদিহিমূলক, গণতান্ত্রিক রাষ্ট্র হিসেবে গড়ে তোলার লক্ষ্যে আন্দোলনের ৫ দফা গণদাবি জানিয়েছে জামায়াতে ইসলামী। ১. জুলাই জাতীয় সনদের ভিত্তিতে আগামী ফেব্রুয়ারিতে জাতীয় নির্বাচনের আয়োজন করা ২. জাতীয় সংসদ নির্বাচনে উভয় কক্ষে পিআর পদ্ধতি চালু করা ৩. অবাধ সুষ্ঠু গ্রহণযোগ্য নির্বাচনের লক্ষ্যে সবার লেভেল প্লেয়িং ফিল্ড নিশ্চিত করা ৪. ফ্যাসিস্ট সরকারের সব জুলুম নির্যাতন গণহত্যা ও দুর্নীতির বিচার দৃশ্যমান করা ৫. স্বৈরাচারের দোসর জাতীয় পার্টি ও ১৪ দলের কার্যক্রম নিষিদ্ধ করা।",
    "url": "https://www.dhakapost.com/politics/401314",
    "date": "2025-10-12T12:24:54+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 141,
    "scraped_at": "2026-02-05T13:39:29.180917"
  },
  {
    "title": "‘রাজনীতি নিষিদ্ধ’ চমেকে ছাত্রদলের কমিটি",
    "body": "চট্টগ্রাম মেডিকেল কলেজে (চমেক) ছাত্র-শিক্ষক ও কর্মকর্তাদের রাজনীতি নিষিদ্ধ রয়েছে। তারপরও সেখানে আনুষ্ঠানিকভাবে কমিটি দিয়েছে জাতীয়তাবাদী ছাত্রদল। যদিও চমেক অধ্যক্ষের দাবি, কমিটি হলেও ক্যাম্পাসে ছাত্রদলের দৃশ্যমান কার্যক্রম নেই। যদি কোনো ছাত্র সংগঠন ক্যাম্পাসে রাজনৈতিক কার্যক্রম পরিচালনা করে সেক্ষেত্রে আইনগত ব্যবস্থা নেওয়া হবে বলেও জানান। গত ২৪ সেপ্টেম্বর ছাত্রদলের কেন্দ্রীয় সভাপতি রাকিবুল ইসলাম রাকিব ও সাধারণ সম্পাদক নাছির উদ্দীন নাছিরের সই করা এক বিজ্ঞপ্তিতে চট্টগ্রাম মেডিকেল কলেজে ১৩ সদস্যের কমিটি ঘোষণা করা হয়। এতে সভাপতি করা হয়েছে হাসিবুল হাবিবকে, সাধারণ সম্পাদক করা হয়েছে শাফায়েত হোসেন শিশিরকে। তাদেরকে ৩০ দিনের মধ্যে পূর্ণাঙ্গ কমিটি গঠনের জন্য কেন্দ্র থেকে দায়িত্ব দেওয়া হয়েছে। আওয়ামী লীগ সরকার ক্ষমতাচ্যুত হওয়ার পরপরই ২০২৪ সালের ১০ আগস্ট মেডিকেলের অধ্যক্ষ অধ্যাপক ডা. সাহেনা আক্তার স্বাক্ষরিত এক প্রজ্ঞাপনে ছাত্র-শিক্ষক ও কর্মকর্তাদের রাজনীতি নিষিদ্ধ করার সিদ্ধান্ত নেয় চমেক প্রশাসন। ওই প্রজ্ঞাপনে বলা হয়, ২০২১ সালের ৩ মার্চ একাডেমিক কাউন্সিলের সভার সর্বসম্মতিক্রমে সিদ্ধান্ত অনুযায়ী কলেজ ক্যাম্পাসে সুষ্ঠু ও সুশৃংখল পরিবেশ বজায় রাখার লক্ষ্যে পরবর্তী নির্দেশ না দেওয়া পর্যাপ্ত চমেক ও সংশ্লিষ্ট এলাকায় সব সভা-সমাবেশ, মিছিল, স্লোগান ইত্যাদি সম্পূর্ণরূপে নিষিদ্ধ হয়েছিল। ২০২৪ সালের ১০ আগস্ট অনুষ্ঠিত জরুরি সভার সিদ্ধান্ত অনুযায়ী মেডিকেল কলেজের শিক্ষার্থী ও শিক্ষক, কর্মকর্তা ও কর্মচারীদের সব ধরনের রাজনৈতিক ও অন্যান্য সংগঠনের কার্যক্রমের সঙ্গে সম্পৃক্ততা নিষিদ্ধ করা হলো। প্রজ্ঞাপনে আরও বলা হয়, ‘এ আদেশ অমান্যকারীদের বিরুদ্ধে চট্টগ্রাম মেডিকেল কলেজের বিধান অনুযায়ী শাস্তি প্রদান করা হবে।’ পরে ওই বছরের ১৮ নভেম্বর চট্টগ্রাম মেডিকেল কলেজের অধ্যক্ষ অধ্যাপক ডা. জসিম উদ্দিনের সই করা এক প্রজ্ঞাপনে জানানো হয়, চমেকের সর্বস্তরের শিক্ষক, কর্মকর্তা, ছাত্র-ছাত্রী ও কর্মচারীদের অবগতির জন্য জানানো যাচ্ছে যে— ২০২১ সালের ৩ মার্চ থেকে চমেক অ্যাকাডেমিক কাউন্সিলের সর্বসম্মত সিদ্ধান্ত মোতাবেক কলেজ ক্যাম্পাসে সুষ্ঠু ও সুশৃঙ্খল পরিবেশ বজায় রাখার লক্ষ্যে ক্যাম্পাস, ছাত্রাবাস-ছাত্রীনিবাস ও তৎসংলগ্ন এলাকায় সব প্রকার সভা-সমাবেশ, মিছিল, স্লোগান ইত্যাদি নিষিদ্ধকরণসহ রাজনৈতিক পোষ্টার, ব্যানার, দেয়ালিকা, চিকা ইত্যাদির ওপর পূর্ণ নিষেধাজ্ঞা বলবৎ রয়েছে। পুনরায় আদেশ না দেওয়া পর্যন্ত চট্টগ্রাম মেডিকেল কলেজের সংশ্লিষ্ট সবাইকে এ সিদ্ধান্তের প্রতি সম্মান প্রদর্শন এবং এর যথাযথ বাস্তবায়নের জন্য অনুরোধ করা হলো। এ বিষয়ে চমেক ছাত্রদলের নতুন কমিটির সভাপতি হাসিবুল হাবিব ঢাকা পোস্টকে বলেন, চমেকে কাগজে-কলমে রাজনীতি নিষিদ্ধ হলেও সব সংগঠনেরই সাংগঠনিক কার্যক্রম অব্যাহত আছে। সেক্ষেত্রে হয়তো কেউ নিজেদের ব্যানারে কর্মসূচি পালন করছে না। তবে আমরা নিজেদের পরিচয়ে রাজনীতি করতে চাই। এটা আমাদের গণতান্ত্রিক অধিকার। ৫ আগস্টের পর ক্যাম্পাসগুলোতে ইতিবাচক রাজনীতি শুরু হয়েছে। তারই ধারাবাহিকতায় আমরা চমেকে রাজনীতি করতে চাই। এখন ক্যাম্পাস বন্ধ। খুললে আমরা অধ্যক্ষের কাছে রাজনীতি নিষিদ্ধের ঘোষণা বাতিলের দাবি জানাব। চট্টগ্রাম মেডিকেল কলেজের অধ্যক্ষ অধ্যাপক ডা. জসিম উদ্দিন ঢাকা পোস্টকে বলেন, ক্যাম্পাসে ছাত্র রাজনীতি নিষিদ্ধ। কোনো সংগঠনের প্রকাশ্য কার্যক্রম নেই। ছাত্রদলের কমিটি ঘোষণার বিষয়টি আমরা জেনেছি। তবে তাদের প্রকাশ্যে কোনো কার্যক্রম নেই। যদি পরিচালনা করে, তবে আমরা আইনগত ব্যবস্থা নেব।",
    "url": "https://www.dhakapost.com/politics/398438",
    "date": "2025-09-29T18:22:25+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 421,
    "scraped_at": "2026-02-05T13:39:30.799781"
  },
  {
    "title": "‘পিআর পদ্ধতিই জুলাইয়ের প্রত্যাশা পূরণে একমাত্র উপায়’",
    "body": "ইসলামী আন্দোলন বাংলাদেশের মহাসচিব অধ্যক্ষ ইউনুস আহমাদ বলেছেন, জুলাইয়ের প্রত্যাশা পূরণে প্রয়োজনীয় রাষ্ট্র সংস্কারের কাজ আশানুরূপ হয়নি। সংস্কারে যেসব প্রস্তাব গ্রহণ করা হয়েছে তার আইনিভিত্তি নিশ্চিত করা যায়নি। আবার মৌলিক সংস্কারের অনেকগুলোতে নোট অব ডিসেন্ট দিয়ে বাতিলযোগ্য করে রাখা হয়েছে। এমন বাস্তবতায় পিআর পদ্ধতিই জুলাইয়ের প্রত্যাশা পূরণে একমাত্র উপায়। তিনি বলেন, পিআর পদ্ধতিতে নির্বাচন আদায়ের জন্য ইসলামী আন্দোলন বাংলাদেশ শেষ দিন পর্যন্ত লড়াই করে যাবে। তারই ধারাবাহিকতায় আগামী ১০ অক্টোবর ঢাকায় গণমিছিল হবে। আজ (মঙ্গলবার) ইসলামী আন্দোলন বাংলাদেশের কেন্দ্রীয় কমিটির নিয়মিত বৈঠকে এসব কথা বলেন তিনি। মাওলানা ইউনুস আহমাদ বলেন, আজকে আবরার ফাহাদের শাহাদাৎ বার্ষিকী। যে অশুভ রাজনীতির কারণে আবরারের মতো মেধাবী ছেলেকে জীবন দিতে হলো সেই পুরোনো রাজনীতি যাতে আর কোনদিন ফেরত না আসে তা নিশ্চিত করতে হবে। ইসলামী আন্দোলনের বৈঠকে আবরার ফাহাদের জন্য দোয়া ও মোনাজাত করা হয়। সাপ্তাহিক বৈঠকে উপস্থিত ছিলেন— ইসলামী আন্দোলন বাংলাদেশ-এর মহাসচিব অধ্যক্ষ হাফেজ মাওলানা ইউনুছ আহমাদ, যুগ্ম-মহাসচিব ইঞ্জিনিয়ার মুহাম্মদ আশরাফুল আলম, হাফেজ মাওলানা ফজলে বারী মাসউদ, মাওলানা মুহাম্মদ ইমতিয়াজ আলম, সহকারী মহাসচিব মাওলানা আহমদ আবদুল কাইয়ুম, দফতর সম্পাদক মাওলানা লোকমান হোসেন জাফরী, প্রশিক্ষণ সম্পাদক মাওলানা নুরুল করীম আকরাম, মহিলা ও পরিবার কল্যাণ বিষয়ক সম্পাদক মাওলানা এবিএম জাকারিয়া, শিক্ষা ও সংস্কৃতি বিষয়ক সম্পাদক মুফতী কেফায়েতুল্লাহ কাশফী, আন্তর্জাতিক বিষয়ক সম্পাদক প্রফেসর ড. বেলাল নূর আজীজি, প্রবাসী কল্যাণ সম্পাদক মাওলানা খলিলুর রহমান, খুলনা বিভাগীয় সাংগঠনিক সম্পাদক মুফতী মোস্তফা কামাল, ময়মনসিংহ বিভাগীয় সাংগঠনিক সম্পাদক জি এম রুহুল আমীন, সহ-প্রচার ও দাওয়াহ্ বিষয়ক সম্পাদক মাওলানা কেএম শরীয়াতুল্লাহ, সহ-অর্থ ও প্রকাশনা সম্পাদক অধ্যাপক নাছির উদ্দিন খাঁন।",
    "url": "https://www.dhakapost.com/politics/400268",
    "date": "2025-10-07T19:47:25+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 237,
    "scraped_at": "2026-02-05T13:39:32.331603"
  },
  {
    "title": "নিউইয়র্কে আখতারের ওপর হামলার প্রতিবাদে এনসিপির বিক্ষোভ",
    "body": "যুক্তরাষ্ট্রের নিউইয়র্কে দলের সদস্য সচিব আখতার হোসেনের ওপর হামলার প্রতিবাদে এবং দল হিসেবে আওয়ামী লীগের বিচারের দাবিতে বিক্ষোভ মিছিল করেছে জাতীয় নাগরিক পার্টি (এনসিপি)। মঙ্গলবার (২৩ সেপ্টেম্বর) বিকেলে রাজধানীর শাহবাগে জাতীয় জাদুঘরের সামনে থেকে এ বিক্ষোভ মিছিল শুরু হয়। মিছিলে জাতীয় নাগরিক পার্টির কেন্দ্রীয় নেতারা অংশ নেন। এনসিপি ঢাকা মহানগরের উদ্যোগে এ বিক্ষোভ মিছিলের আয়োজন করা হয়। প্রসঙ্গত, প্রধান উপদেষ্টার সঙ্গে নিউইয়র্ক সফরে গিয়ে বিমানবন্দরে ডিম নিক্ষেপের শিকার হয়েছেন জাতীয় নাগরিক পার্টির সদস্য সচিব আখতার হোসেন। বিএনপি মহাসচিব মির্জা ফখরুল ইসলামকেও সেখানে গালমন্দ করা হয়। যুক্তরাষ্ট্রে অবস্থানরত আওয়ামী লীগের সমর্থকরা সোমবার রাতে এ হামলা ও হেনস্তার ঘটনা ঘটায়। তাদের মধ্যে মিজানুর রহমান নামে একজনকে গ্রেপ্তার করা হয়েছে।",
    "url": "https://www.dhakapost.com/politics/397081",
    "date": "2025-09-23T19:37:44+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 107,
    "scraped_at": "2026-02-05T13:39:33.943317"
  },
  {
    "title": "বিএনপির সঙ্গে বৈঠকে শিক্ষকদের সন্তুষ্টি",
    "body": "বিএনপি ক্ষমতায় গেলে এমপিওভুক্ত শিক্ষা প্রতিষ্ঠানগুলো জাতীয়করণ করা হবে—বিএনপি মহাসচিব মির্জা ফখরুল ইসলাম আলমগীরের এমন আশ্বাসে সন্তুষ্টি প্রকাশ করেছেন জাতীয়করণ আন্দোলন ঐক্য জোটের শিক্ষক নেতারা। রোববার (১৯ অক্টোবর) দুপুরে গুলশানে বিএনপি চেয়ারপার্সনের রাজনৈতিক কার্যালয়ে প্রায় ঘণ্টাব্যাপী বৈঠকে এ সন্তুষ্টি প্রকাশ করেন তারা। বৈঠক শেষে সংগঠনের সদস্য সচিব দেলোয়ার হোসেন আজীজী সাংবাদিকদের বলেন, ‘বিএনপি মহাসচিব আমাদের দাবিগুলো মনোযোগ দিয়ে শুনেছেন। তিনি বলেছেন, তাদের দল ক্ষমতায় গেলে শিক্ষকদের দীর্ঘদিনের দাবি—বেসরকারি প্রতিষ্ঠান জাতীয়করণ—বাস্তবায়ন করা হবে।’ আজীজী জানান, মির্জা ফখরুল অর্থ উপদেষ্টার সঙ্গেও ফোনে কথা বলেন। শিক্ষকদের প্রস্তাব ও আর্থিক দিকগুলো নিয়ে সেখানেও বিস্তারিত আলোচনা হয়। শিক্ষক প্রতিনিধি দল বৈঠকে প্রস্তাব করে, আপাতত যদি ২০ শতাংশ বাড়িভাড়া ভাতা বৃদ্ধি করা হয়, তাহলে অন্য দাবিগুলো পরবর্তী সময়ে বিবেচনা করা যেতে পারে। এ বিষয়ে রাজনৈতিক ঐক্য গড়ে তুলে সরকারকে অনুরোধ জানাতেও তারা কাজ করছেন বলে জানান আজীজী। তিনি বলেন, ‘বিএনপি মহাসচিবের আন্তরিকতায় আমরা আশ্বস্ত হয়েছি। তিনি শুধু আশ্বাসই দেননি, বাস্তবায়নের দিকেও মনোযোগী হয়েছেন—এটা আমাদের আন্দোলনে নতুন প্রেরণা দিয়েছে।’",
    "url": "https://www.dhakapost.com/politics/403135",
    "date": "2025-10-19T15:06:11+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 152,
    "scraped_at": "2026-02-05T13:39:35.475945"
  },
  {
    "title": "কিশোরগঞ্জ-২ আসনে জালাল উদ্দিনের মনোনয়ন বাতিলের দাবি",
    "body": "কিশোরগঞ্জ-২ আসনে বিএনপি থেকে মনোনয়ন পাওয়া অ্যাডভোকেট জালাল উদ্দিনকে একুশে আগস্ট গ্রেনেড হামলা মামলার তদন্তকারী কর্মকর্তা, সাবেক অতিরিক্ত ডিআইজি আব্দুল কাহার আকন্দের ঘনিষ্ঠ বন্ধু ও ‘ফ্যাসিস্টের পদলেহনকারী’ উল্লেখ করে তার মনোনয়ন বাতিল এবং সব দলীয় পদ থেকে অব্যাহতির দাবি জানিয়েছেন আমার দিন সম্পাদক আহসান হাবিব (বরুন)। সোমবার (১০ নভেম্বর) ঢাকা রিপোর্টার্স ইউনিটির (ডিআরইউ) সাগর-রুনী হলে আয়োজিত এক সংবাদ সম্মেলনে এ দাবি জানান তিনি। আহসান হাবিব বলেন, বিএনপির ভারপ্রাপ্ত চেয়ারম্যান তারেক রহমান ৩১ দফার ভিত্তিতে একটি আধুনিক, নিরাপদ ও গণতান্ত্রিক বাংলাদেশ গড়ার যে স্বপ্ন দেখছেন, সেখানে এমন বিতর্কিত ব্যক্তির উপস্থিতি সেই স্বপ্নের জন্য হুমকি স্বরূপ। তিনি বলেন, অ্যাডভোকেট জালাল উদ্দিন কিশোরগঞ্জে ফ্যাসিস্ট সরকারের ঘনিষ্ঠ কাহার আকন্দকে প্রতিষ্ঠিত করতে নিজ শিক্ষা প্রতিষ্ঠানের অনুষ্ঠানে বারবার প্রধান অতিথি হিসেবে এনেছেন এবং একুশে আগস্ট হামলা মামলার সম্পূরক চার্জশিটকে প্রশংসা করেছেন। এ ছাড়া কাহার আকন্দ, সোহরাব হোসেন, নূর মোহাম্মদ, মুখলেসুর রহমান বাদল, রফিকুল ইসলাম রেনু ও ফেরদৌস উকিলসহ আওয়ামী ঘনিষ্ঠ ব্যক্তিদের সঙ্গে জালালের সম্পর্ক রয়েছে। ২০২৪ সালের ৫ আগস্টের পর জালাল উদ্দিন চাঁদাবাজি, দখলবাজি ও মামলাবাজিতে জড়িত হন। পাকুন্দিয়া উপজেলার তিনটি বালু মহাল দখল করে তিনি লুটপাটের মাধ্যমে কোটি টাকার বালু বিক্রি করেছেন। টেন্ডার সমঝোতার নামে দুই কোটি ৯২ লাখ টাকা সংগ্রহ করে তার মধ্যে এক কোটি ১৪ লাখ টাকা দলীয় নাম ব্যবহার করে আত্মসাৎ করেন বলেও অভিযোগ তোলেন তিনি। তিনি জানান, জালাল উদ্দিন বিভিন্ন ব্যবসায়ীকে মামলা ও হামলার ভয় দেখিয়ে চাঁদা আদায় করেছেন, বিএনপি নেতাকর্মীদের হয়রানি করেছেন এবং মনোনয়ন পাওয়ার পর এলাকায় ত্রাস সৃষ্টি করেছেন। ছাত্রদল নেতাদের হুমকি, প্রবাসী কর্মীদের ভয় দেখানো, এমনকি স্থানীয় ব্যবসায়ীদের গ্রেপ্তার করাতে তার ভূমিকা ছিল। আহসান হাবিব বলেন, সম্প্রতি তারেক রহমানের উপস্থিতিতে অনুষ্ঠিত ‘খন্দকার শামসুল আলম ফাউন্ডেশন মেধাবৃত্তি পরীক্ষা’ সফল না হওয়ার জন্যও জালাল উদ্দিন সক্রিয় ছিলেন। যে ব্যক্তি দলের শীর্ষ নেতৃত্বের জনসম্পৃক্ততামূলক অনুষ্ঠানে বাধা দেওয়ার চেষ্টা করেন, তিনি তারেক রহমানের জীবন ও আদর্শের জন্য হুমকি। জালাল উদ্দিন অতীতে দলীয় সিদ্ধান্ত অমান্য করে মেয়র নির্বাচনে প্রতিদ্বন্দ্বিতা করেছিলেন এবং বর্তমানে জেলা বিএনপি সিন্ডিকেটের নিয়ন্ত্রণে চলে গেছে। এমন প্রার্থী থাকলে কিশোরগঞ্জ-২ আসনের নির্বাচনে দলের জন্য নেতিবাচক প্রভাব পড়বে বলে আশঙ্কা প্রকাশ করেন তিনি। আহসান হাবিব বিএনপি নেতৃত্বের কাছে জালাল উদ্দিনের মনোনয়ন বাতিল ও দলীয় পদ থেকে অব্যাহতির দাবি জানান। একই সঙ্গে নিজেকে মনোনয়ন দেওয়ার আহ্বান জানিয়ে বলেন, আমি প্রতিশ্রুতি দিচ্ছি, ২০০১ সালে হাত ছাড়া হওয়া আসনটি বিপুল বিজয়ে পুনরুদ্ধার করে তারেক রহমানকে উপহার দেব। চাঁদাবাজ-দুর্নীতিবাজদের বিরুদ্ধে সামাজিক প্রতিরোধ গড়ে তুলুন। মানুষের ভালোবাসায় থাকুন, মানুষের জন্য কাজ করুন। দিল্লি নয়, পিন্ডি নয়—সবার আগে বাংলাদেশ।",
    "url": "https://www.dhakapost.com/politics/408294",
    "date": "2025-11-10T12:26:27+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 381,
    "scraped_at": "2026-02-05T13:39:37.069243"
  },
  {
    "title": "আলোচনা ছাড়া রাজপথে কর্মসূচি দেওয়া অহেতুক চাপ সৃষ্টি : মির্জা ফখরুল",
    "body": "সিঙ্গাপুরে চিকিৎসা শেষে দেশে ফিরে গণমাধ্যমের সঙ্গে আলাপকালে বিএনপি মহাসচিব মির্জা ফখরুল ইসলাম আলমগীর বলেছেন, দেশের সমস্যা সমাধানে উদ্যোগ নিজেদেরই নিতে হবে, সেটা সবার সমন্বিত প্রচেষ্টায় রাজনীতিকদের নিতে হবে। বাংলাদেশের সিদ্ধান্তগুলো আগেও দেশের মানুষ নিয়েছে, এবারও নেবে তাদের সিদ্ধান্ত। বাইরের সিদ্ধান্তের কোনো প্রয়োজন নেই। বৃহস্পতিবার (১৮ সেপ্টেম্বর) বিমানবন্দরে নেমে অপেক্ষমাণ সাংবাদিকদের সামনে এসব কথা বলেন তিনি। বিএনপি মহাসচিব বলেন, আলোচনা ছাড়া রাজপথে কর্মসূচি দেওয়া অহেতুক চাপ সৃষ্টি করা, যা গণতন্ত্রের জন্য শুভ নয়। ফখরুল বলেন, এভাবে রাজপথে আসলে সমাধান হয়ে যাবে? আমার প্রশ্ন। বিএনপি সবচেয়ে বড় রাজনৈতিক দল, এ ব্যাপারে কোনো সন্দেহ নাই। বিএনপি এখন পর্যন্ত ৫ আগস্ট থেকে কোনো ইস্যুতে রাজপথে আসেনি। আলোচনার মধ্য দিয়েই সব সমস্যা সমাধানের করতে চাচ্ছি। আমার বিশ্বাস এগুলো আলোচনার মাধ্যমেই শেষ হবে। বিএনপি মহাসচিব বলেন, বিএনপি সব সময় আলোচনার মধ্য দিয়ে সমাধান হবে বলে বিশ্বাস করে। এক প্রশ্নের জবাবে তিনি বলেন, পিআরের পক্ষে নয় বিএনপি, এটার কোনো ভিত্তি নেই। বিএনপি মহাসচিব বলেন, বিএনপি বারবার বলেছে, পিআরের ব্যাপারে পরিষ্কার বার্তা, বিএনপি পিআরের পক্ষে নয়। বাংলাদেশে পিআরের প্রয়োজনীয়তা নাই। জুলাই সনদ নিয়ে আলোচনা চলছে, অনেক বিষয় নিয়ে বিএনপি ঐকমত্য হয়েছে, সে বিষয়গুলো সামনে আনলে হয়। একটা বিষয় পরিষ্কার, যেটাই করা হোক জনগণের সমর্থন বড় প্রয়োজন, জনগণের সমর্থনে আসে নির্বাচনের মাধ্যমে যে পার্লামেন্ট আসে সে পার্লামেন্ট, পার্লামেন্ট সে রাইটস রাখে, সংবিধান পরিবর্তন করতে পারবে, সংশোধনী করতে পারবে, সেখানেই সেটা সম্ভব। তিনি বলেন, আমরা আগেও বলেছি কোনো রাজনৈতিক দল নিষিদ্ধের পক্ষে নয় বিএনপি। জাতিসংঘে যাওয়া নিয়ে ফখরুল বলেন, ফরেন মিনিস্ট্রি ও ড. ইউনূসের সঙ্গে এখনও কথা হয়নি জাতিসংঘ সফর নিয়ে, সেখানে কি ভূমিকা হবে জানি না, কথা হয়নি এখনও। তবে দেশের সম্পর্কে, গণতান্ত্রিক উত্তরণ নিয়ে কথা হবে, উন্নয়নের বিষয়ে প্রাধান্য পাবে।",
    "url": "https://www.dhakapost.com/politics/395944",
    "date": "2025-09-18T20:27:06+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 263,
    "scraped_at": "2026-02-05T13:39:43.005406"
  },
  {
    "title": "‌আইন সংশোধনের মতো সিদ্ধান্ত কোনো একক ব্যক্তির নয়",
    "body": "আইন সংশোধনের মতো সিদ্ধান্ত কোনো একক ব্যক্তির নয়। এটি একটি প্রাতিষ্ঠানিক, পরামর্শনির্ভর ও জনস্বার্থমূলক প্রক্রিয়া। সরকারের পক্ষে এমন কোনো আশ্বাস বা প্রতিশ্রুতি দেওয়া, যা একটি নির্দিষ্ট দলের দাবির সঙ্গে একমত হওয়ার ইঙ্গিত দেয়, তা প্রশাসনের প্রতি জনআস্থাকে দুর্বল করবে। সেইসঙ্গে অন্তর্বর্তী সরকারের নিরপেক্ষতার ধারণাকেও প্রশ্নবিদ্ধ করবে বলে জানিয়েছে জাতীয় নাগরিক পার্টি (এনসিপি)। রোববার (২ নভেম্বর) দুপুরে আইন, বিচার ও সংসদ বিষয়ক উপদেষ্টাকে দেওয়া এক চিঠিতে দলটি এসব কথা জানায়। চিঠিতে দলের সদস্য সচিব আখতার হোসেন স্বাক্ষর করেছেন। চিঠিতে বলা হয়, সাম্প্রতিক সময়ে গণপ্রতিনিধিত্ব আদেশ, ১৯৭২-এর ২০ অনুচ্ছেদ সংশোধন সংক্রান্ত আলোচনায় বাংলাদেশ জাতীয়তাবাদী দল বিএনপিকে দেওয়া আপনার ব্যক্তিগত আশ্বাস ও অবস্থান নিয়ে গুরুতর প্রশ্ন উঠেছে। আমরা শ্রদ্ধার সঙ্গে স্মরণ করিয়ে দিতে চাই যে, একজন উপদেষ্টা হিসেবে আপনি রাষ্ট্রের নিরপেক্ষ আইন উপদেষ্টা, কোনো রাজনৈতিক দলের প্রতিনিধি নন। নির্বাচনী আইন সংশোধনের মতো বিষয়ে কোনো একটি রাজনৈতিক দলকে এককভাবে আশ্বাস প্রদান করা জুলাই গণঅভ্যুত্থান পরবর্তী অন্তর্বর্তীকালীন সরকারের উপদেষ্টা পদের নিরপেক্ষতা ও দায়বদ্ধতার পরিপন্থি। ‘আইন সংশোধনের মতো সিদ্ধান্ত কোনো একক ব্যক্তির নয়। এটি একটি প্রাতিষ্ঠানিক, পরামর্শনির্ভর ও জনস্বার্থমূলক প্রক্রিয়া। অতএব সরকারের পক্ষে এমন কোনো আশ্বাস বা প্রতিশ্রুতি দেওয়া, যা একটি নির্দিষ্ট দলের দাবির সঙ্গে একমত হওয়ার ইঙ্গিত দেয়, তা আপনার প্রশাসনের প্রতি জনআস্থাকে দুর্বল করবে এবং অন্তর্বর্তীকালীন সরকারের নিরপেক্ষতার ধারণাকে প্রশ্নবিদ্ধ করবে।’ এতে আরও বলা হয়, একইসঙ্গে গণপ্রতিনিধিত্ব আদেশ, ১৯৭২-এর ২০ অনুচ্ছেদের বিষয়ে আপনি নির্বাচন ব্যবস্থা সংস্কার কমিশন ও নির্বাচন কমিশনের বিপরীতে যে অবস্থান নিয়েছেন তা সুষ্ঠু গণতান্ত্রিক ব্যবস্থার পরিপন্থি বলে আমরা মনে করি। প্রথমত, রাজনৈতিক দল নিবন্ধন ব্যবস্থার উদ্দেশ্যই হলো দলগুলোর অভ্যন্তরীণ গণতন্ত্র, আর্থিক স্বচ্ছতা ও নীতিগত স্থিতিশীলতা নিশ্চিত করা। কিন্তু যখন নিবন্ধিত দল অন্য দলের প্রতীকে নির্বাচন করে, তখন তারা নিজেদের নিবন্ধনের দায়বদ্ধতা থেকে কার্যত অব্যাহতি পায়। এতে নিবন্ধন প্রক্রিয়ার নিজস্ব অর্থই হারিয়ে যায়। একদিকে দলটি আলাদা পরিচয় দাবি করে, অন্যদিকে নির্বাচনে অন্য দলের প্রতীক ব্যবহার করে। এটি আইনি বৈপরীত্য সৃষ্টি করে এবং নির্বাচন কমিশনের নিয়ন্ত্রণমূলক ক্ষমতাকে অকার্যকর করে তোলে। দ্বিতীয়ত, গণতন্ত্রের মৌলিক নীতি হলো রাজনৈতিক দায়বদ্ধতা ও জবাবদিহিতা। যে দলের নামে জনগণ ভোট দেন, সেই দলই নির্বাচনের পর জনগণের কাছে দায়বদ্ধ থাকবে। কিন্তু যখন একাধিক নিবন্ধিত দল বড় দলের প্রতীকে নির্বাচন করে, তখন ভোটার জানেন না তিনি আসলে কাকে ভোট দিচ্ছেন। ভোটার যে রাজনৈতিক দর্শন, নীতি বা নেতৃত্বকে সমর্থন জানাতে চান, তা অস্পষ্ট হয়ে পড়ে। এর ফলে ভোটার-দায়বদ্ধতার সম্পর্ক ভেঙে যায়। তৃতীয়ত, এই বিধান কৃত্রিম বহু দলীয়তা সৃষ্টি করে এবং বড় রাজনৈতিক দলগুলোকে কাঠামোগত সুবিধা দেয়। বড় দলগুলো নিজস্ব স্বার্থে ছোট ছোট ‘প্রক্সি দল’ তৈরি করে তাদের প্রতীকে নির্বাচন করায়। পরে এই ছোট দলগুলো সংসদে বা বিভিন্ন কমিটিতে কৃত্রিম ভিন্নমত নিয়ে হাজির হয়ে বাস্তবে সেই বড় দলেরই বক্তব্য পুনরাবৃত্তি করে। এতে গণপরিসরে মতের বৈচিত্র্য নষ্ট হয়, ‘জাতীয় ঐকমত্য’ গঠনের প্রক্রিয়া বিকৃত হয় এবং নির্বাচনের পরবর্তী নীতিনির্ধারণে আর্টিফিশিয়াল বহুমতের জন্ম হয়। এনসিপি চিঠিতে জানায়, আমরা নির্বাচন ব্যবস্থা সংস্কার কমিশন ও নির্বাচন কমিশনের অবস্থানের সঙ্গে একমত যে– গণপ্রতিনিধিত্ব আদেশ, ১৯৭২-এর ২০ অনুচ্ছেদ সংশোধন করে স্পষ্টভাবে বলা প্রয়োজন যে কোনো নিবন্ধিত রাজনৈতিক দল অন্য কোনো দলের প্রতীকে নির্বাচন করতে পারবে না। কোনো যৌথ জোট বা জোট নির্ভর প্রার্থী মনোনয়নের প্রয়োজন হলে সংশ্লিষ্ট দলগুলোকে আনুষ্ঠানিকভাবে ঐক্যবদ্ধ হয়ে একটি নতুন নিবন্ধিত রাজনৈতিক সত্তা হিসেবে নির্বাচন কমিশনের নিকট নিবন্ধন করতে হবে। এমন সংশোধন রাজনৈতিক বহুত্ববাদকে সংকুচিত করবে না, বরং প্রকৃত গণতান্ত্রিক বহুত্ববাদকে শক্তিশালী করবে। কারণ, এতে প্রতিটি দলকে নিজের নাম, নীতি ও নেতৃত্বের দায় নিজেকেই নিতে হবে। এটি ভোটারের অধিকার, রাষ্ট্রীয় স্বচ্ছতা এবং সাংবিধানিক ভারসাম্য রক্ষার অন্যতম শর্ত। উল্লিখিত দুটি বিষয়ে সরকারের অবস্থান স্পষ্ট করার অনুরোধ জানাচ্ছি।",
    "url": "https://www.dhakapost.com/politics/406380",
    "date": "2025-11-02T15:42:43+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 539,
    "scraped_at": "2026-02-05T13:39:44.763061"
  },
  {
    "title": "মেহেরপুর সীমান্তে বিজিবির কড়া নিরাপত্তা",
    "body": "ইনকিলাব মঞ্চের মুখপাত্র শরিফ ওসমান হাদিকে গুলি করে হত্যাচেষ্টার ঘটনায় অনুপ্রবেশ ও দুষ্কৃতিকারীদের প্রতিহত করার লক্ষ্যে মেহেরপুরের বিভিন্ন সীমান্ত এলাকায় নিরাপত্তা জোরদার করেছে বর্ডার গার্ড বাংলাদেশ (বিজিবি)। রোববার (১৪ ডিসেম্বর) কুষ্টিয়া ব্যাটালিয়ন (৪৭ বিজিবি) এক প্রেস বিজ্ঞপ্তিতে এই তথ্য জানান। প্রেস বিজ্ঞপ্তিতে জানানো হয়, রোববার সকাল থেকে জেলার বিভিন্ন সীমান্ত এলাকায় অনুপ্রবেশ ও দুষ্কৃতিকারীদের প্রতিহত করার লক্ষ্যে কুষ্টিয়া ব্যাটালিয়ন (৪৭ বিজিবি) তল্লাশি কার্যক্রম চালাচ্ছে। এর অংশ হিসেবে মেহেরপুর এবং কুষ্টিয়ার সীমান্ত পিলার ১৩১/৮-আর হতে ৮১/৩-এস পর্যন্ত প্রায় ৮১.৫ কিলোমিটার এলাকাজুড়ে তল্লাশি কার্যক্রম চলমান রয়েছে। সীমান্তের গুরুত্বপূর্ণ ও ঝুঁকিপূর্ণ এলাকাগুলোতে টহল ও গোয়েন্দা নজরদারি বৃদ্ধি করা হয়েছে পাশাপাশি অস্থায়ী চেক পোস্ট স্থাপন করা হয়েছে। কুষ্টিয়া ব্যাটালিয়নের (৪৭ বিজিবি) অধিনায়ক লে. কর্নেল রাশেদ কামাল রনি জানান, সীমান্তে যে কোনো ধরনের অনুপ্রবেশ বা অপরাধমূলক তৎপরতা রোধে স্থানীয় প্রশাসন ও আইনশৃঙ্খলা বাহিনীর সঙ্গে সমন্বয় করে কাজ করছে বিজিবি। দেশের বিরাজমান পরিস্থিতি স্বাভাবিক না হওয়া পর্যন্ত এ ধরনের নজরদারি ও তল্লাশি কার্যক্রম অব্যাহত থাকবে। তরিকুল ইসলাম/এএমকে",
    "url": "https://www.dhakapost.com/country/416728",
    "date": "2025-12-15T07:45:58+06:00",
    "author": "জেলা প্রতিনিধি",
    "category": "country",
    "language": "bn",
    "token_count": 151,
    "scraped_at": "2026-02-05T13:39:46.351779"
  },
  {
    "title": "একই দিনে গণভোট-নির্বাচন সংস্কারকে গুরুত্বহীন করবে : ডা. তাহের",
    "body": "অন্তর্বর্তী সরকারের প্রধান উপদেষ্টার সাম্প্রতিক ভাষণ দেশে ‘হতাশা’ তৈরি করেছে বলে মন্তব্য করেছেন আন্দোলনরত আট দলের নেতারা। তাদের অভিযোগ, সরকার সংস্কার কমিশনের সুপারিশ মানেনি, বরং একটি দলের স্বার্থে সিদ্ধান্তে কাটছাঁট করেছে। সবচেয়ে সমালোচিত হয়েছে জাতীয় নির্বাচন ও গণভোট একই দিনে আয়োজনের ঘোষণা। এই সিদ্ধান্ত সংস্কারকেই ‘গুরুত্বহীন’ করে দেবে। একই সঙ্গে সুষ্ঠু নির্বাচনের পরিবেশ নিশ্চিতে অন্তত তিনজন উপদেষ্টার অপসরণ দাবি করেছেন আটদলের নেতারা। শুক্রবার (১৪ নভেম্বর) সকালে মগবাজারের আল–ফালাহ মিলনায়তনে আন্দোলনরত আট দলের যৌথ সংবাদ সম্মেলনে এসব অভিযোগ তোলেন নেতারা। এসময় বাংলাদেশ জামাত ইসলামীর নায়েবে আমির ডা. সৈয়দ আবদুল্লাহ মোহাম্মদ তাহের বলেন, জাতি ভেবেছিল সরকার সংস্কার কমিশনের পূর্ণাঙ্গ সুপারিশ অনুযায়ী সিদ্ধান্ত নেবে। কিন্তু প্রধান উপদেষ্টার বক্তৃতায় দেখা গেছে, কমিশনের গুরুত্বপূর্ণ অংশ বাদ গেছে এবং ‘একটি দলের আপত্তি মেনে সরকার বড় ধরনের কম্প্রোমাইজ করেছে।’ তার মতে, সরকার নিরপেক্ষ অবস্থান থেকে সরে এসে একটি দলের স্বার্থে সিদ্ধান্ত নিচ্ছে। এতে জনগণের প্রত্যাশা ভঙ্গ হয়েছে। সংস্কার প্যাকেজ ভেঙে চার ভাগে সংস্কার কমিশন সুপারিশ করেছিল– সংস্কারের সব উপাদান একসঙ্গে গণভোটে যাবে। কিন্তু প্রধান উপদেষ্টা তা চার ভাগে ভাগ করার ঘোষণা দিয়েছেন। ডা. তাহের বলেন, এতে সাধারণ ভোটারের জন্য বিষয়গুলো জটিল হবে, সিদ্ধান্ত নেওয়া কঠিন হবে। এই অবস্থায় আট দলের দাবি হলো– এ বিভাজন বিএনপির ‘নোট অব ডিসেন্ট’ মানানোর কৌশল; এটি কমিশনের নীতির বাইরে এবং রাজনৈতিকভাবে পক্ষপাতদুষ্ট। ডা. তাহের বলেন, এনসিসি সুপারিশ করেছিল, পরবর্তী সরকার ১৮০ কার্যদিবসের মধ্যে সংস্কার সংবিধানে অন্তর্ভুক্ত করতে বাধ্য থাকবে। না করলে তা স্বয়ংক্রিয়ভাবে গৃহীত হবে। সরকার এই বাধ্যবাধকতা ভাষণে উল্লেখ করেনি। ড. তাহেরের অভিযোগ– এটিও বিএনপিকে সন্তুষ্ট করার চেষ্টা। তবে তিনি প্রধান উপদেষ্টাকে ধন্যবাদ জানিয়ে বলেন, অন্তত সাংবিধানিক আদেশের মাধ্যমেই সংস্কার বাস্তবায়নের কথা বলা হয়েছে– যা আট দলের দীর্ঘদিনের দাবি। গণভোট ও নির্বাচন একই দিনে: ‘সংস্কারকে চাপা দেওয়ার ফাঁদ’ সবচেয়ে বেশি সমালোচনা এসেছে জাতীয় নির্বাচন ও গণভোট একই দিনে আয়োজন নিয়ে। ডা. তাহের বলেন, দেশের অধিকাংশ মানুষ চেয়েছে– গণভোট আগে ও আলাদা দিনে হোক। তা না করে একই দিনে ভোটের সিদ্ধান্ত নিয়ে সরকার সংস্কারের গুরুত্ব কমিয়ে ফেলেছে। তার মতে, ‘একদিনে হলে দলগুলো নিজেদের নির্বাচনী প্রচারণায় ব্যস্ত থাকবে, ফলে গণভোটে ভোট কম পড়বে। পরে এক শ্রেণির লোক বলবে– জনগণ নাকি সংস্কার চায় না। এটিই আসল ফাঁদ।’ আট দল দাবি তুলেছে– এই সিদ্ধান্ত অবিলম্বে পরিবর্তন করে গণভোটের আলাদা তারিখ ঘোষণা করতে হবে। ‘নিরপেক্ষতা প্রশ্নবিদ্ধ’, তিন উপদেষ্টার অপসরণ দাবি ড. তাহের অভিযোগ করেন, সরকার এখন নিরপেক্ষ অবস্থানে নেই। প্রশাসনে নির্দিষ্ট দলের অনুগত ব্যক্তিদের বসানো হচ্ছে। তিনি বলেন, ‘কমপক্ষে তিনজন উপদেষ্টা প্রধান উপদেষ্টাকে ভুল পথে পরিচালিত করছেন। তাঁদের অপসারণ ছাড়া সুষ্ঠু নির্বাচন সম্ভব নয়।’ সংস্কার–নির্বাচন একসঙ্গে প্রসঙ্গে ডা. তাহের বলেন, ‘বিষয়টা অনেকটা এমন– আপনার প্রয়োজন ছিল একটি বই কেনা, কিন্তু দোকানদার বইয়ের সঙ্গে পুরো বাজারের তালিকা ধরিয়ে দিল। সবাই তালিকা পূরণ করতেই ব্যস্ত হয়ে গেল, বইটার গুরুত্ব কোথায় হারিয়ে গেল।’",
    "url": "https://www.dhakapost.com/politics/409395",
    "date": "2025-11-14T12:33:14+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 424,
    "scraped_at": "2026-02-05T13:39:47.940683"
  },
  {
    "title": "ফেব্রুয়ারিতে গণভোট ও জাতীয় নির্বাচন একই দিনে হবে : সুব্রত চৌধুরী",
    "body": "গণভোট ইস্যুতে বিএনপি ও জামায়াতের মতভেদ নিয়ে সংঘাতের শঙ্কা নেই বলে মন্তব্য করেছেন গণফোরামের ভারপ্রাপ্ত সভাপতি অ্যাডভোকেট সুব্রত চৌধুরী। তিনি বলেন, ফেব্রুয়ারিতে গণভোট ও জাতীয় নির্বাচন একই দিনে হবে। যারা অংশগ্রহণমূলক নির্বাচনের কথা বলে, তাদের বলব জাতীয় নির্বাচনে ৭০ শতাংশ ভোট পড়লেই তা অংশগ্রহণমূলক হবে। শনিবার (১ নভেম্বর) এফডিসিতে ডিবেট ফর ডেমোক্রেসি আয়োজিত ‘জুলাই সনদ বাস্তবায়নে আইনি কাঠামো অপেক্ষা রাজনৈতিক সদিচ্ছা বেশি জরুরি’ শীর্ষক ছায়া সংসদে এসব কথা বলেন গণফোরামের ভারপ্রাপ্ত সভাপতি। সুব্রত চৌধুরী বলেন, দলগুলোর প্রতি আহ্বান– আগামীতে কোনো মনোনয়ন ও পদ বাণিজ্য করবেন না। রাজনৈতিক দলগুলোর মধ্যে সংস্কার ও গণতন্ত্রায়ণ জরুরি। মেধাবীদের সমন্বয়ে একটি কার্যকর সংসদ হওয়া উচিত। জুলাই যোদ্ধাদের জুলাই সনদে স্বাক্ষর না করা তাদের দ্বিচারিতা। এনসিপির উচিত দর কষাকষি না করে জুলাই সনদে সই করা। অন্তর্বর্তী সরকার কিছু তরুণকে নানা সুযোগ-সুবিধা দিয়ে বিপথগামী করেছে মন্তব্য করে তিনি বলেন, ডিসি ও ইউএনও অফিসসহ বিভিন্ন প্রতিষ্ঠানে গিয়ে তারা খবরদারি করছে। সরকারের ভেতরে সরকার তৈরি হয়েছে। যার ফলে সংস্কার ও আইনের শাসন বাধাগ্রস্ত হচ্ছে। গণফোরামের শীর্ষ এ নেতা বলেন, শেখ হাসিনার মানবতাবিরোধী অপরাধের বিচার অব্যাহতভাবে চলবে। সে জুলাই অভ্যুত্থানকে সহিংস আন্দোলন বলে যে সাক্ষাৎকার দিয়েছে তা হাস্যকর ও ছেলেমানুষি। সে যে গণহত্যা করে পালিয়েছে, ভারতকে বলব– তাকে আশ্রয় দিয়ে এসব উসকানিমূলক কথা বলার সুযোগ দেবেন না, তাকে থামান। আমাদের সঙ্গে বৈরী সম্পর্ক সৃষ্টি করবেন না। ডিবেট ফর ডেমোক্রেসির চেয়ারম্যান হাসান আহমেদ চৌধুরী কিরণ বলেন, জুলাই গণঅভ্যুত্থানে ছাত্র-জনতা রক্ত দিয়ে, জীবন দিয়ে, পঙ্গু হয়ে, অন্ধ হয়ে ফ্যাসিবাদকে উৎখাত করেছে। জুলাই শহীদের রক্তের ওপর দাঁড়িয়ে আছে বর্তমান বাংলাদেশ। যে ঐক্যের মধ্য দিয়ে জুলাই অভ্যুত্থান সংগঠিত হয়েছে, এখন জুলাই সনদ বাস্তবায়নকে কেন্দ্র করে সেই ঐক্যে ফাটল দেখা যাচ্ছে। জুলাই সনদ জাতির এক ঐতিহাসিক দলিল ও একটি রাজনৈতিক বন্দোবস্ত। এই সনদ বাস্তবায়নের ওপর আগামীর বাংলাদেশের ভবিষ্যৎ নির্ভর করছে। তিনি বলেন, জুলাইয়ের চেতনাকে ব্যর্থ হতে দেওয়া যাবে না। জুলাইয়ের চেতনা ব্যর্থ হলে রাষ্ট্র ব্যর্থ হবে। অন্তর্বর্তীকালীন সরকার ব্যর্থ হবে। এই ব্যর্থতার দায়ভার বিএনপি, জামায়াত, এনসিপিসহ কেউই এড়াতে পারবে না। জুলাই সনদের মাধ্যমে দেশের মানুষ চেয়েছিল ঐক্যের বাংলাদেশ। কিন্তু জুলাই সনদ বাস্তবায়ন নিয়ে রাজনৈতিক দলগুলোর তীব্র মতপার্থক্যের কারণে তৈরি হচ্ছে অনৈক্যের বাংলাদেশ। এজন্য যদি ফ্যাসিবাদী অপশক্তি আবার ফিরে আসে, তাহলে কোনো দলই তাদের প্রতিশোধের আগুন থেকে রেহাই পাবে না। তাই এই মুহূর্তে ফ্যাসিবাদবিরোধী ঐক্য অপরিহার্য। হাসান আহমেদ চৌধুরী কিরণ বলেন, দেশি-বিদেশি বিভিন্ন অপশক্তি আসন্ন জাতীয় নির্বাচনকে ভন্ডুলের অপচেষ্টা করছে। বিভাজনের রাজনীতিকে উসকে দিচ্ছে। ষড়যন্ত্রের জাল বুনছে। দেশে এখন ত্রিমুখী রাজনৈতিক লড়াই চলছে। এ পরিস্থিতি থেকে উত্তরণ করে জাতিকে স্বস্তি দিতে হবে। আমরা আশা করি অন্তর্বর্তী সরকার শুধু রাজনৈতিক দলের নয়, জনগণের আকাঙ্ক্ষা বাস্তবায়নের লক্ষ্যেও কাজ করবে। ছায়া সংসদে শহীদ সোহরাওয়ার্দী মেডিকেল কলেজকে পরাজিত করে বাংলাদেশ ইউনিভার্সিটি অব বিজনেস অ্যান্ড টেকনোলজি বিজয়ী হয়। প্রতিযোগিতায় বিচারক ছিলেন অধ্যাপক আবু মুহাম্মদ রইস, ড. তাজুল ইসলাম চৌধুরী তুহিন, সিনিয়র সাংবাদিক মাঈনুল আলম, সাংবাদিক আসিফ সুমিত ও সাংবাদিক লামিয়া তিথি। প্রতিযোগিতা শেষে অংশগ্রহণকারী দলকে ট্রফি, ক্রেস্ট ও সনদপত্র দেওয়া হয়।",
    "url": "https://www.dhakapost.com/politics/406169",
    "date": "2025-11-01T18:04:52+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 450,
    "scraped_at": "2026-02-05T13:39:49.582874"
  },
  {
    "title": "জুলাই সনদের আইনিভিত্তি এখন ১৮ কোটি মানুষের দাবি : জামায়াত",
    "body": "জামায়াতে ইসলামীর সহকারী সেক্রেটারি জেনারেল মাওলানা রফিকুল ইসলাম খান বলেন, জুলাই সনদের আইনিভিত্তি এখন ১৮ কোটি মানুষের দাবি। এই সনদটি নির্বাহী আদেশের মাধ্যমে জারি করা হোক এবং প্রয়োজনে গণভোটের আয়োজন করা হোক। তবে, এই গণভোট অবশ্যই জাতীয় সংসদ নির্বাচনের আগেই হতে হবে, নির্বাচনের পরে নয়। বুধবার (১৭ সেপ্টেম্বর) রাজধানীর ফরেন সার্ভিস একাডেমিতে ঐকমত্য কমিশনের ধারাবাহিক বৈঠক শেষে তিনি এসব কথা বলেন। মাওলানা রফিকুল ইসলাম খান বলেন, যদি সরকার জুলাই সনদের বাস্তবায়নে দেরি করে, তাহলে জনগণ স্বাভাবিকভাবেই আবারও রাস্তায় নেমে আসবে। মাওলানা রফিকুল ইসলাম ১৯৯০ সালের গণঅভ্যুত্থানের পর তত্ত্বাবধায়ক সরকার ব্যবস্থা সংবিধানে অন্তর্ভুক্তির উদাহরণ টেনে বলেন, তৎকালীন সময়ে দলগুলোর ঐকমত্য থাকা সত্ত্বেও ক্ষমতায় থাকা দলগুলো সেটি যথাসময়ে বাস্তবায়ন করেনি। পরে আন্দোলনের মাধ্যমেই তা সংবিধানে যুক্ত হয়। তিনি আরও বলেন, তত্ত্বাবধায়ক সরকার ব্যবস্থা বাতিল হয়েছিল বিচারপতি খায়রুল হকের রায়ের মাধ্যমে, যা ছিল আদালতের রায়ে প্রভাবিত একটি সিদ্ধান্ত। তাই, বিচার বিভাগকে আবার বিতর্কের মুখে না ফেলে সংবিধানিক আদেশের মাধ্যমে জুলাই সনদ বাস্তবায়নের পক্ষে জামায়াত। জামায়াতের আরেক সহকারী সেক্রেটারি জেনারেল এ এইচ এম হামিদুর রহমান আজাদ বলেন, ঐকমত্য কমিশন একটি বিশেষজ্ঞ কমিটির মাধ্যমে ৪টি বিকল্প নিয়ে কাজ করেছে, যার মধ্যে কমিশন সংবিধানিক আদেশের প্রস্তাবটি সমর্থন করেছে। এ আদেশের মাধ্যমে জুলাই সনদের ২২টি আর্টিকেল বাস্তবায়িত হতে পারে। এটি আইনিভাবে সবচেয়ে শক্তিশালী ভিত্তি। হামিদুর রহমান আজাদ বলেন, সংবিধানের মৌলিক কাঠামো পরিবর্তন করার এখতিয়ার সংসদের নেই এবং এ ধরনের পরিবর্তন করতে হলে অবশ্যই গণভোটের প্রয়োজন হয়। তিনি বলেন, অতীতে ১৯৯১ সালে তত্ত্বাবধায়ক সরকার ব্যবস্থা নিয়ে যে গণভোট হয়েছিল, সেটি ছিল নির্বাচন পরবর্তী একটি আনুষ্ঠানিকতা মাত্র। কিন্তু এবার পরিস্থিতি ভিন্ন। জনগণের অভিপ্রায়ের ভিত্তিতে ড. ইউনূসের নেতৃত্বে একটি বিপ্লবী সরকার এসেছে এবং জনগণের আকাঙ্ক্ষাকে প্রাধান্য দিয়েই জুলাই সনদের আইনিভিত্তি নিশ্চিত করতে হবে। তিনি আরও বলেন, বিচার বিভাগকে এই বিতর্কের মধ্যে জড়ানো উচিত নয়, কারণ এতে আদালত প্রভাবিত হওয়ার সম্ভাবনা থাকে এবং দেশের জনগণের মধ্যে আস্থাহীনতা তৈরি হয়। হামিদুর রহমান আজাদ বলেন, জামায়াতে ইসলামী জনগণের অভিপ্রায়কে সবচেয়ে বেশি গুরুত্ব দেয়, কারণ জনগণের ইচ্ছা ও আকাঙ্ক্ষাই হচ্ছে দেশের সর্বোচ্চ আইন। তিনি বলেন, জুলাই সনদের যে আদর্শ ও চেতনা, তা বাস্তবায়ন হওয়া উচিত এবং যারা এই আদর্শের পথে হাঁটবে না, জনগণ তাদের ব্যাপারে সঠিক সিদ্ধান্ত নেবে। তিনি ডাকসু নির্বাচনে জামায়াত সমর্থিত প্রার্থীর বিপুল ভোটে জয়লাভের উদাহরণ দিয়ে বলেন, এটি প্রমাণ করে যে এদেশের তরুণ সমাজ ও জনগণ নতুন রাজনৈতিক ব্যবস্থা চায় এবং জুলাই বিপ্লবের যোদ্ধাদের পক্ষেই রয়েছে। সবশেষে তিনি বলেন, যদি গণভোটের মাধ্যমে জুলাই সনদের বিষয়ে জনগণের মতামত চাওয়া হয়, তবে জনগণ দেশের স্বার্থে, নতুন রাজনৈতিক ব্যবস্থার জন্য এবং একটি সুন্দর ভবিষ্যতের জন্য এই সনদের পক্ষেই রায় দেবে। তিন বলেন, জনগণ যদি জুলাই সনদের পক্ষে না থাকে, তবে আমরা সেই রায়ও মেনে নেবো।",
    "url": "https://www.dhakapost.com/politics/395673",
    "date": "2025-09-17T19:46:24+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 411,
    "scraped_at": "2026-02-05T13:39:52.700414"
  },
  {
    "title": "নতুন পাকা ঘরের স্বপ্ন অপূর্ণই রইল শহীদ জাহাঙ্গীরের",
    "body": "অল্প অল্প টাকা জমিয়ে দীর্ঘদিনের স্বপ্ন ছিল একটি পাকা বাড়ি নির্মাণের। সেই বাড়িতেই বৃদ্ধ বাবা-মা, স্ত্রী ও সন্তানকে নিয়ে সুখের সংসার গড়বেন—এমন স্বপ্ন বুকে নিয়ে দিন গুনছিলেন শান্তিরক্ষা মিশনে গিয়ে শহীদ জাহাঙ্গীর আলম। বাড়িটির নির্মাণকাজ প্রায় শেষ পর্যায়ে ছিল। ভেবেছিলেন, মিশন শেষে দেশে ফিরে অসমাপ্ত কাজ শেষ করে উঠবেন স্বপ্নের পাকা ঘরে। কিন্তু আর ফেরা হলো না তার। এক দুর্ঘটনায় তার সেই স্বপ্ন আজ স্বপ্নই থেকে গেল। সুদানে জাতিসংঘ শান্তিরক্ষা মিশনে দায়িত্ব পালনকালে সন্ত্রাসীদের ভয়াবহ হামলায় প্রাণ হারান বাংলাদেশ সেনাবাহিনীর এই সদস্য। স্বপ্নের পাকা বাড়িটি এখন দাঁড়িয়ে রয়েছে শোক আর কান্নার প্রতীক হয়ে। নিহতের বৃদ্ধ বাবা-মা বারবার পাকা ঘরে ঢুকে কাঁদতে কাঁদতে বলছেন, আমার বাবা আর এই ঘরে আসবে না। নিহতের স্ত্রী রুবাইয়া আক্তার বলেন, কত স্বপ্ন ছিল এই ঘর সাজাবো, আর টিনের ঘরে থাকতে হবে না। কিন্তু তুমি আর আসবে না। যদি জানতাম এই পোশাক আমার স্বামীকে কেড়ে নেবে, তাহলে কোনো দিনই মিশনে যেতে দিতাম না। এই কথা বলতে বলতে বারবার মূর্ছা যাচ্ছেন তিনি। নিহতের বাড়িতে শোক জানাতে গিয়ে আবেগ ধরে রাখতে পারেননি পাকুন্দিয়া উপজেলার সহকারী কমিশনার (ভূমি) রিফাত জাহান। স্বজনদের আহাজারি দেখে নিজেই কান্নায় ভেঙে পড়েন তিনি। একপর্যায়ে এতটাই আবেগাপ্লুত হয়ে পড়েন যে ক্যামেরার সামনে কথা বলতেও পারছিলেন না। এ ছাড়া, খবর পেয়ে নিহতের বাড়িতে ছুটে আসেন উপজেলা নির্বাহী কর্মকর্তা (ইউএনও) রুপম দাস। তিনি পরিবারের সদস্যদের সঙ্গে কথা বলেন এবং সব ধরনের সহযোগিতার আশ্বাস দেন। শনিবার (১৩ ডিসেম্বর) আন্তঃবাহিনীর জনসংযোগ পরিদপ্তর (আইএসপিআর) এক খুদে বার্তায় জানায়, সুদানের আবেই এলাকায় জাতিসংঘের একটি ঘাঁটিতে সন্ত্রাসীরা অতর্কিত হামলা চালায়। এতে বাংলাদেশ সেনাবাহিনীর ছয়জন শান্তিরক্ষী নিহত হন এবং অন্তত আটজন আহত হন। হামলার পরও সন্ত্রাসীদের সঙ্গে সংঘর্ষ চলমান রয়েছে। পুরো এলাকা এখনো অস্থিতিশীল রয়েছে। নিহতদের মধ্যে একজন কিশোরগঞ্জের পাকুন্দিয়া উপজেলার জাঙ্গালিয়া ইউনিয়নের তারাকান্দি গ্রামের আকন্দ বাড়ির হজরত আলীর ছেলে জাহাঙ্গীর আলম (৩০)। তিনি বাংলাদেশ সেনাবাহিনীর মেসওয়েটার পদে কর্মরত ছিলেন। তার ব্যক্তিগত নম্বর (সিএস-২২০১০৯)। পারিবারিক সূত্রে জানা যায়, তিন ভাইয়ের মধ্যে জাহাঙ্গীর আলম ছিলেন মেজো। তার বড় ভাই মো. মোস্তফা প্রবাসে কর্মরত এবং ছোট ভাই মো. শাহিন মিয়া বাড়িতে কৃষিকাজ করেন। প্রায় ১১ বছরের বেশি সময় ধরে বাংলাদেশ সেনাবাহিনীতে কর্মরত ছিলেন জাহাঙ্গীর আলম। শান্তিরক্ষা মিশনে দায়িত্ব পালনের স্বপ্ন নিয়ে এক মাস সাত দিন আগে গত ৭ নভেম্বর—পরিবারের চোখের জল আর বুকভরা স্বপ্ন নিয়ে তিনি সুদানে যান। স্ত্রী ও তিন বছরের একমাত্র ছেলে ইরফানকে রেখে দেশ ছেড়েছিলেন তিনি। বাবার আদর কী—তা বোঝার আগেই চিরতরে পিতৃহারা হলো ছোট্ট ইরফান। জাহাঙ্গীর আলমের মৃত্যুর খবরে তারাকান্দি গ্রাম যেন স্তব্ধ হয়ে গেছে। প্রতিবেশীরা বলছেন, শান্ত স্বভাবের এই মানুষটি দেশের জন্য জীবন দিয়ে গেলেন। এলাকায় শোকের মাতম চলছে। সবাই এক কণ্ঠে শহীদ জাহাঙ্গীর আলমের আত্মার মাগফিরাত কামনা করছেন এবং তার পরিবারের পাশে দাঁড়ানোর আহ্বান জানিয়েছেন। মোহাম্মদ এনামুল হক হৃদয়/এএমকে",
    "url": "https://www.dhakapost.com/country/416781",
    "date": "2025-12-15T11:58:21+06:00",
    "author": "জেলা প্রতিনিধি",
    "category": "country",
    "language": "bn",
    "token_count": 420,
    "scraped_at": "2026-02-05T13:39:54.230070"
  },
  {
    "title": "বিএনপি-জামায়াতের দ্বন্দ্ব ক্ষমতার : মঞ্জু",
    "body": "বিএনপি ও জামায়াত গত ১৫ বছর ধরে একে অপরের কাঁধে কাঁধ মিলিয়ে ফ্যাসিবাদের বিরুদ্ধে লড়াই করেছে, জেল-জুলুম সহ্য করেছে, অসংখ্য কর্মী আহত ও পঙ্গু হয়েছেন, এমনকি অনেকেই জীবন উৎসর্গ করেছেন। অথচ আজ বিএনপি-জামায়াতের মধ্যে বিভেদ ও ঘৃণার দেয়াল কেন? কেন তারা একে অপরের বিরুদ্ধে অবস্থান নিচ্ছেন? এসব প্রশ্ন তুলেছেন আমার বাংলাদেশ পার্টির (এবি পার্টি) চেয়ারম্যান মজিবুর রহমান মঞ্জু। তিনি বলেছেন, বিএনপি-জামায়াতের আজকের এই ভেদাভেদের মূল কারণ হচ্ছে ক্ষমতার দ্বন্দ্ব। ক্ষমতাকে কেন্দ্র করেই তারা আজ মুখোমুখি দাঁড়িয়ে গেছে। সোমবার (১০ নভেম্বর) ঢাকার আইডিইবি মিলনায়তনে ‘দক্ষ জনশক্তি দেশ গঠনের মূল ভিত্তি’ শীর্ষক সেমিনারে প্রধান বিশেষ অতিথি হিসেবে বক্তব্যের সময় তিনি এসব মন্তব্য করেন। অনুষ্ঠানে প্রধান অতিথি ছিলেন বিএনপির স্থায়ী কমিটির সদস্য আমির খসরু মাহমুদ চৌধুরী। আরও বক্তব্য রাখেন- জামায়াতে ইসলামীর সহকারী সেক্রেটারি জেনারেল অ্যাডভোকেট এহসানুল মাহবুব জুবায়ের, এলডিপির মহাসচিব ড. রেদোয়ান আহমেদ, গণঅধিকার পরিষদের সভাপতি নুরুল হক নুর এবং ইসলামী আন্দোলন বাংলাদেশের যুগ্ম মহাসচিব প্রকৌশলী আশরাফুল আলম। সেমিনারে মজিবুর রহমান মঞ্জু বলেন, আমরা এক কঠিন রাজনৈতিক সময় অতিক্রম করছি। বিএনপি-জামায়াতের মধ্যে যে ক্ষমতার লড়াই চলছে, তা বন্ধ করে ঐক্যের পথে আসতে হবে। রাজনৈতিক দলের প্রতি জনগণের আস্থাহীনতার প্রসঙ্গে তিনি বলেন, জনগণ এখন রাজনৈতিক দলের ইশতেহার বিশ্বাস করে না। কারণ আমরা প্রতিশ্রুতি দিই, কিন্তু তা রাখি না। এজন্য আমাদের নেতাদের মধ্যে সততা, জবাবদিহিতা ও আস্থার পরিবেশ ফিরিয়ে আনতে হবে। ডিপ্লোমা ইঞ্জিনিয়ারদের ভূমিকা প্রসঙ্গে তিনি বলেন, আমি জানি, ডিপ্লোমা ইঞ্জিনিয়াররা জাতির জন্য বড় ত্যাগ স্বীকার করেন। আপনারাই উন্নয়ন ও অগ্রগতির মূল ভিত্তি। দক্ষ জনশক্তি ছাড়া কোনো দেশ এগোতে পারে না।",
    "url": "https://www.dhakapost.com/politics/408492",
    "date": "2025-11-11T03:35:24+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 236,
    "scraped_at": "2026-02-05T13:39:55.837677"
  },
  {
    "title": "জামায়াত আমিরের সঙ্গে আলজেরিয়ান রাষ্ট্রদূতের সৌজন্য সাক্ষাৎ",
    "body": "জামায়াতে ইসলামীর আমির ডা. শফিকুর রহমানের সঙ্গে সৌজন্য সাক্ষাৎ করেছেন ঢাকায় নিযুক্ত আলজেরিয়ার রাষ্ট্রদূত মি. আবদেল ওহাব সাইদানি। আজ (বুধবার) দুপুর ১২টায় রাজধানীর বসুন্ধরার জামায়াত আমিরের কার্যালয়ে সাক্ষাৎটি অনুষ্ঠিত হয়। বৈঠকটি অত্যন্ত আন্তরিক ও হৃদ্যতাপূর্ণ পরিবেশে অনুষ্ঠিত হয়। রাষ্ট্রদূত বৈঠকের শুরুতেই জামায়াত আমির ডা. শফিকুর রহমানের স্বাস্থ্যের খোঁজখবর নেন এবং তার দ্রুত ও পূর্ণ সুস্থতা কামনা করেন। বৈঠকে তারা বাংলাদেশের সার্বিক পরিস্থিতি, দুই দেশের পারস্পরিক সম্পর্ক—বিশেষ করে গণতন্ত্র টেকসইকরণ, বিনিয়োগ ও কূটনৈতিক বিষয়ে গুরুত্বপূর্ণ আলোচনা করেন। ভবিষ্যতে উভয় পক্ষ দুই দেশের উন্নয়ন, অগ্রগতি ও দ্বিপক্ষীয় সম্পর্ক আরও বেগবান হবে বলে আশাবাদ ব্যক্ত করেন। জামায়াত আমিরের সঙ্গে উপস্থিত ছিলেন দলের সেক্রেটারি জেনারেল সাবেক এমপি অধ্যাপক মিয়া গোলাম পরওয়ার এবং সহকারী সেক্রেটারি জেনারেল ও কেন্দ্রীয় প্রচার ও মিডিয়া বিভাগের প্রধান অ্যাডভোকেট এহসানুল মাহবুব জুবায়ের।",
    "url": "https://www.dhakapost.com/politics/400464",
    "date": "2025-10-08T16:20:49+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 122,
    "scraped_at": "2026-02-05T13:39:59.287213"
  },
  {
    "title": "নির্বাচন ও গণভোটের তফসিলকে স্বাগত জানালো জামায়াত",
    "body": "একই দিনে ত্রয়োদশ জাতীয় সংসদ নির্বাচন ও গণভোটের তফসিল ঘোষণাকে স্বাগত জানিয়েছে বাংলাদেশ জামায়াতে ইসলামী। তবে নির্বাচনী লেভেল প্লেয়িং ফিল্ড নিশ্চিত করার আহ্বান জানিয়েছে দলটি। বৃহস্পতিবার (১১ ডিসেম্বর) সন্ধ্যায় ত্রয়োদশ সংসদ নির্বাচনের তফসিল ঘোষণা করেন প্রধান নির্বাচন কমিশনার (সিইসি) এএমএম নাসির উদ্দিন। তিনি বলেন, আগামী ২০২৬ সালের ফেব্রুয়ারি মাসের ১২ তারিখ (বৃহস্পতিবার) ৩০০ আসনে ত্রয়োদশ জাতীয় সংসদ সাধারণ নির্বাচন এবং একইসঙ্গে জুলাই জাতীয় সনদ সংবিধান সংস্কার বাস্তবায়ন আদেশ ২০২৫-এর ওপর গণভোট অনুষ্ঠিত হবে। নির্বাচনের জন্য মনোনয়নপত্র দাখিলের শেষ তারিখ আগামী ২৯ ডিসেম্বর। মনোনয়নপত্র বাছাই হবে আগামী ৩০ ডিসেম্বর থেকে ৪ জানুয়ারি পর্যন্ত। নির্বাচন কমিশন কর্তৃক তফসিল ঘোষণার পর সন্ধ্যা সাড়ে ৬টায় দলীয় তাৎক্ষণিক প্রতিক্রিয়া জানাতে সংগঠনের কেন্দ্রীয় কার্যালয়ের নিচ তলায় সংবাদ সম্মেলনের আয়োজন করে জামায়াতে ইসলামী। সংবাদ সম্মেলনে জামায়াতের কেন্দ্রীয় সহকারী সেক্রেটারি জেনারেল এবং কেন্দ্রীয় প্রচার ও মিডিয়া বিভাগের প্রধান অ্যাডভোকেট এহসানুল মাহবুব জুবায়ের বলেন, জাতি দীর্ঘ সময় অপেক্ষা করছিল যে আমাদের সামনের জাতীয় সংসদ নির্বাচনের তারিখ এবং শিডিউলটা কখন ঘোষণা হবে। কিছুটা অনিশ্চয়তা ও সন্দেহ, সংশয়ে আমরা ছিলাম। আজকে প্রধান নির্বাচন কমিশনারের ঘোষণার মাধ্যমে সেই সংশয়ের অবসান হয়েছে। ঘোষিত তফসিলকে জাতির সঙ্গে আমরাও মোবারকবাদ জানাচ্ছি এবং এই ঘোষণাকে স্বাগত জানাচ্ছি। আমরা মনে করি– এর মাধ্যমে জাতীয় সংসদ নির্বাচন নিয়ে কোন অনিশ্চয়তা থাকলে সেটা কেটে যাবে, ইনশাআল্লাহ। তিনি বলেন, জাতীয় সংসদ নির্বাচনকে সুষ্ঠু সুন্দর এবং নিরপেক্ষ করার জন্যে অনেকগুলো গুরু দায়িত্ব নির্বাচন কমিশনকে পালন করতে হবে। আমরা সে সমস্ত বিষয় নির্বাচন কমিশনকে আমরা অবৈধ করেছি। আমরা আশা করবো যে তারা সেই সমস্ত গুরুত্বপূর্ণ দায়িত্বগুলো পালন করবেন। তিনি কয়েকটি বিষয়কে উল্লেখ করে জুবায়ের বলেন, সবগুলো রাজনৈতিক দলের জন্য লেভেল প্লেইং ফিল্ডকে নিশ্চিত করা, অবৈধ অস্ত্র উদ্ধার করা এবং জাতীয় সংসদকে জাতীয় সংসদ নির্বাচনকে অর্থবহ করার জন্যে প্রশাসনিক এবং অন্যান্য যতগুলো দায়িত্ব আছে এই সবগুলো দায়িত্ব পালনে তারা সর্বোচ্চ দায়িত্বশীলতার পরিচয় দিয়ে তারা দায়িত্ব পালন করবেন। এক্ষেত্রে কোনো ধরনের কোনো দুর্বলতা আমরা আশা করবো না যাতে জাতির উদ্বেগ বা উৎকণ্ঠার কোনো জন্ম হয়। আমরা প্রত্যাশা করবো যে সুষ্ঠু, সুন্দর, গ্রহণযোগ্য নির্বাচনের জন্যে একটি সুন্দর ও সুষ্ঠু নির্বাচন নিশ্চিত করার জন্য লেভেল প্লেইং ফিল্ডকে তারা নিশ্চিত করবেন। তিনি বলেন, লেভেল প্লেয়িং ফিল্ড নিশ্চিত করতে সর্বোচ্চ ভূমিকা পালন করার সর্বোচ্চ দায়িত্বটা এখন নির্বাচন কমিশনের ওপরে। এখন থেকে তারা সেই ভূমিকাটি পালন করবেন। আমরা সেটা প্রত্যাশা করছি।",
    "url": "https://www.dhakapost.com/politics/415997",
    "date": "2025-12-11T19:52:16+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 352,
    "scraped_at": "2026-02-05T13:40:00.871522"
  },
  {
    "title": "টঙ্গীতে গুলি করে বিকাশকর্মীর প্রায় ১৫ লাখ টাকা ছিনতাই",
    "body": "গাজীপুরের টঙ্গীতে এক বিকাশ কর্মীকে গুলি করে ১৪ লাখ ৭৭ হাজার টাকা ছিনিয়ে নিয়েছে ছিনতাইকারীরা। খবর পেয়ে জড়িতদের সন্ধানে নেমেছে পুলিশ। শনিবার (১৩ ডিসেম্বর) সন্ধ্যা সাড়ে ৭টার দিকে টঙ্গী থানাধীন আনারকলি রোড এলাকায় এ ঘটনা ঘটে। পুলিশ ও স্থানীয় সূত্র জানায়, শনিবার সন্ধ্যায় টঙ্গীর পূর্ব থানাধীন আনারকলি রোডের মেসার্স টঙ্গী স্যানিটারি অ্যান্ড হার্ডওয়্যারের সামনের রাস্তা দিয়ে মোটরসাইকেল যোগে বিকাশ এজেন্টের প্রতিনিধি আরিফ হোসেন (২৭) ও আজাদ (৩২) অফিসের উদ্দেশে যাচ্ছিলেন। এসময় হেঁটে ২/৩ জন দুর্বৃত্ত মোটরসাইকেলের গতিরোধ করে। পরে তাদের সঙ্গে থাকা টাকার ব্যাগ ছিনিয়ে নেওয়ার চেষ্টা করলে বিকাশকর্মীরা বাধা দেন। একপর্যায়ে ছিনতাইকারীরা আরিফ হোসেনের বুকের ডান পাশে গুলি করে এবং বুকের বাম পাশে ধারালো চাকু দিয়ে গুরুতর আঘাত করলে তিনি মাটিতে লুটিয়ে পড়েন। এসময় অপর কর্মী আজাদকে ধারালো অস্ত্র দিয়ে আঘাত করলে তিনিও আহত হন। তাদের সঙ্গে থাকা ১৪ লাখ ৭৭ হাজার টাকা ছিনতাই করে নিয়ে যায়। পরে স্থানীয়রা আহতদের উদ্ধার করে টঙ্গী সরকারি হাসপাতালে নিয়ে গেলে কর্তব্যরত চিকিৎসক গুলিবিদ্ধ আরিফকে উন্নত চিকিৎসার জন্য ঢাকা মেডিকেল কলেজ হাসপাতালে পাঠান। বিষয়টি নিশ্চিত করে টঙ্গী পূর্ব থানার ভারপ্রাপ্ত কর্মকর্তা (ওসি) মেহেদী হাসান বলেন, ঘটনাস্থলে পুলিশ গিয়ে তদন্ত করেছে। এ বিষয়ে আইনগত ব্যবস্থা চলমান রয়েছে।",
    "url": "https://www.dhakapost.com/country/416441",
    "date": "2025-12-14T06:48:13+06:00",
    "author": "জেলা প্রতিনিধি",
    "category": "country",
    "language": "bn",
    "token_count": 183,
    "scraped_at": "2026-02-05T13:40:02.497430"
  },
  {
    "title": "যুক্তরাষ্ট্রের আইআরআই প্রতিনিধি দলের সঙ্গে এনসিপির বৈঠক",
    "body": "বাংলাদেশে সফররত যুক্তরাষ্ট্রের ইন্টারন্যাশনাল রিপাবলিক ইনস্টিটিউটের (আইআরআই) প্রতিনিধি দলের সঙ্গে বৈঠক করেছে জাতীয় নাগরিক পার্টি (এনসিপি)। বুধবার (২২ অক্টোবর) দুপুরে রাজধানীর একটি হোটেলে এই বৈঠক অনুষ্ঠিত হয়। বৈঠক শেষে এনসিপির যুগ্ম আহ্বায়ক ও আন্তর্জাতিক বিষয়ক সম্পাদক সুলতান মোহাম্মদ জাকারিয়া বলেন, বৈঠকে আগামী নির্বাচন নিয়ে বিশদ আলোচনা হয়েছে। আগামী নির্বাচনের প্রক্রিয়া, মাঠ পর্যায়ের নিরপেক্ষতা ও নির্বাচন কমিশনের নিরপেক্ষতার বিষয়ে আলোচনা হয়েছে। তিনি বলেন, প্রতীক নিয়ে নির্বাচন কমিশনের আচরণে সন্তুষ্ট নয় এনসিপি, তবে কমিশনের সঙ্গে আলোচনার মাধ্যমে বিষয়টি সমাধান যোগ্য বলে আইআরআই প্রতিনিধি দলের কাছে আশা ব্যক্ত করেছে এনসিপি।",
    "url": "https://www.dhakapost.com/politics/403917",
    "date": "2025-10-22T15:18:46+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 87,
    "scraped_at": "2026-02-05T13:40:04.071648"
  },
  {
    "title": "তারেকের আমজনতার দলের নিবন্ধন প্রাপ্য : রিজভী",
    "body": "নির্বাচন কমিশনের (ইসি) নিবন্ধন থেকে ছিটকে গেছে আমজনতার দল। নিবন্ধন তালিকায় নাম না আসার পর থেকেই নির্বাচন কমিশনের মূল ফটকের সামনে আমরণ অনশনে বসেছেন দলটির সদস্য সচিব তারেক রহমান। অনশনে বসার পর থেকেই তারেক রহমানকে বিভিন্ন দলের নেতাকর্মীরা ও সুশীল সমাজের প্রতিনিধিরা তার সঙ্গে একাত্মতা প্রকাশ করেছে। এরই ধারাবাহিকতায় এবার বিএনপির জ্যেষ্ঠ যুগ্ম মহাসচিব রুহুল কবির রিজভী সংহতি প্রকাশ করেছেন তারেকের অনশন কর্মসূচিতে। তিনি বলেছেন, আমজনতার দলের অবশ্যই নিবন্ধন প্রাপ্য। বৃহস্পতিবার (৬ নভেম্বর) বিকেলে আগারগাঁওয়ের নির্বাচন ভবনের প্রধান ফটকে গিয়ে সংহতি প্রকাশ করেন এ বিএনপি নেতা। ত্রয়োদশ জাতীয় সংসদ নির্বাচন সামনে রেখে মঙ্গলবার নির্বাচন কমিশন তিনটি দলকে নিবন্ধন দেওয়ার সিদ্ধান্তের কথা জানায়। সরেজমিন তদন্তের পর নিবন্ধন শর্ত পূরণে ব্যর্থ হওয়ায় আমনজতার দলসহ ১৯টি দল বাদ পড়ে। তার দলকে নিবন্ধন দেওয়ার দাবিতে মঙ্গলবার বিকেল থেকে অনশন করে আসছে সদস্য সচিব মো. তারেক রহমান। অনশনের ৫০ ঘণ্টায় পার যখন করছিলেন বৃহস্পতিবার বিকেলে সংহতি জানাতে যান বিএনপির জ্যেষ্ঠ যুগ্ম মহাসচিব রুহুল কবির রিজভী। এ সময় বিএনপির বিএনপির জ্যেষ্ঠ যুগ্ম মহাসচিব বলেন, আমজনতার দল ইতোমধ্যে আবেদন করেছিল, সে আবেদনটি গ্রাহ্য করা হয় নি। আমি দেখেছি, আরও গুরুত্বহীন কিছু সংগঠন তারাও নিবন্ধিত হয়েছে। কিন্তু তারেকের টা দেওয়া হল না কেন, আমি বুঝতে পারলাম না। রুহুল কবির রিজভী জানান, আমজনতার দলের সদস্য সচিব তারেক এ দেশের স্বার্থে কথা বলেছে, আগ্রাসনের বিরুদ্ধে কথা বলেছেন, দেশের সার্বভৌমত্ব রক্ষার প্রশ্নে কথা বলেছে। সে (তারেক) একটি রাজনৈতিক দল গঠন করেছে তার বৈধতার জন্য। নির্বাচন কমিশনে আবেদন করেছিল। সে তো কোনো গোপন রাজনৈতিক দল করতে চায় নি, আইন সম্মত রাজনৈতিক দল করতে চেয়েছে। যদি তার উদ্দেশ্য খারাপ থাকতো, তাহলে গোপন রাজনৈতিক দল করে রাষ্ট্রবিরোধী কার্যকলাপ করতো। রাষ্ট্রবিরোধী কোনো কার্যকলাপ তারেক করিই নি বলে মন্তব্য করেন তিনি। রুহুল কবির রিজভী বলেন, বরং রাষ্ট্রে স্বার্থে, দেশের স্বার্থে, স্বাধীনতার স্বার্থে, গণতন্ত্রের স্বার্থে এ নেতা (তারেক) কথা বলেছে। আমি দেখেছি, সে গলার মধ্যে মোবাইল ঝুলিয়ে আগ্রাসনের বিরুদ্ধে কথা বলেছে, স্বাধীনতার স্বপক্ষে কথা বলেছে। দেশকে যারা অর্থনৈতিকভাবে, রাজনৈতিকভাবে, সাংস্কৃতিকভাবে আধিপত্য বিস্তার করতে চায়, সে আধিপত্যবাদের বিরুদ্ধে কথা বলেছে তারেক। আজ তার দলের নিবন্ধন দেওয়া হচ্ছে না। তাহলে নির্বাচন কমিশন কাদের নিবন্ধন দেবে প্রশ্ন রাখেন তিনি। তিনি বলেন, কাউকে আমি ছোট করতে চাই না। কিন্তু তার (তারেক) যে চিন্তা, রাজনৈতিক সংগ্রাম, কর্মসূচি অনুযায়ী যে রাজনৈতিক দল গঠন করেছে, সে রাজনৈতিক দলের (আমজনতার দল) নিবন্ধন অবশ্যই সে প্রাপ্য। এ ন্যায় সংগত কারণে যে অনশন করছে, (৫০ ঘণ্টা পার) তার এ অনশন কর্মসূচির প্রতি আমি বাংলাদেশ জাতীয়তাবাদী দল-বিএনপির পক্ষ থেকে পূর্ণ সংহতি জ্ঞাপন করছি। মঙ্গলবার অনশন শুরুর পর নির্বাচন ভবনের সামনে আরও কয়েকটি দলের নেতাকর্মীরা সংহতি জানিয়ে অবস্থান কর্মসূচিতে নেমেছে। বুধবার গণঅধিকার পরিষদের সাধারণ সম্পাদক রাশেদ খাঁনও সংহতি প্রকাশ করেন এবং নিবন্ধন দেওয়ার দাবি জানিয়ে প্রধান নির্বাচন কমিশনারের সঙ্গে সাক্ষাৎ করেছেন।",
    "url": "https://www.dhakapost.com/politics/407489",
    "date": "2025-11-06T18:40:07+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 422,
    "scraped_at": "2026-02-05T13:40:05.628990"
  },
  {
    "title": "৭১ আমাদের জন্মের ঠিকানা : মির্জা ফখরুল",
    "body": "১৯৭১ সালকে ভুলে যাওয়ার কোনো অবকাশ নেই মন্তব্য করে বিএনপি মহাসচিব মির্জা ফখরুল ইসলাম আলমগীর বলেছেন, কারণ ওটাই হচ্ছে আমাদের জন্মের ঠিকানা। এই দেশ, এই ভূখণ্ড সেদিন একটা স্বাধীন দেশ হিসেবে মর্যাদা পেয়েছে, এটা আমাদের মনে রাখতে হবে সবসময়। ১৯৭১ হচ্ছে আমাদের অস্তিত্বের কথা, আমাদের পরিচিতির কথা, আমাদের স্বাতন্ত্রের কথা। শনিবার (১ নভেম্বর) জাতীয় প্রেস ক্লাব মিলনায়তনে বাংলাদেশ জাতীয়তাবাদী মুক্তিযোদ্ধা দল ও মুক্তিযুদ্ধের প্রজন্ম আয়োজিত ‘স্বাধীনতা, সার্বভৌমত্ব ও গণতন্ত্র রক্ষায় আসন্ন জাতীয় সংসদ নির্বাচন অপরিহার্য’ শীর্ষক আলোচনা সভায় তিনি এসব কথা বলেন। মির্জা ফখরুল বলেন, একটা শক্তি বাংলাদেশের যারা ১৯৭১ সালে বিরোধিতা করেছিল, তারা ১৯৭১ কে এখন নিচে নামিয়ে দিতে চায়। তারা শুধুমাত্র ২৪-এর জুলাইয়ের যে আন্দোলন তাকে বড় করে দেখাতে চায়। একদিন নয়, আমরা দেশে গণতন্ত্র প্রতিষ্ঠার জন্য, ফ্যাসিস্ট শক্তিকে পরাজিত করার জন্যে হাসিনাকে উৎখাত করার জন্যে আমরা কিন্তু ১৫ বছর সংগ্রাম করেছি। মুক্তিযোদ্ধারা সংগ্রাম করেছেন। আজকে যদি কেউ দাবি করেন, এককভাবে তারা নেতৃত্ব দিয়েছে— আমরা সেটা মানতে রাজি নই। তিনি বলেন, আমাদের ৬০ লাখ মানুষের বিরুদ্ধে মিথ্যা মামলা হয়েছে। আমাদের পার্টির প্রধান ও দেশের সবচাইতে জনপ্রিয় ব্যক্তিত্ব দেশনেত্রী বেগম খালেদা জিয়াকে ৬ বছর কারাগারে থাকতে হয়েছে। মিথ্যা মামলায় সাজা হয়েছিল ১০ বছর। বিএনপির এমন একজন ব্যক্তি নাই— হাফিজ ভাইসহ এখানে যারা আছেন, তাদের নামে শত শত মামলা ছিল। আমাদের ইলিয়াস ভাইসহ ১ হাজার ৭শ মানুষকে গুম করে দেওয়া হয়েছে। ২ হাজার মানুষকে খুন করে একটা ফ্যাসিবাদী দানবীয় রাষ্ট্র কায়েম করা হয়েছিল শেখ হাসিনার নেতৃত্বে। আমরা সেটার বিরুদ্ধে লড়াই করেছি। আমরা বিভক্তি আনতে চাই না, কিন্তু অত্যন্ত পরিকল্পিতভাবে কিছু কিছু শক্তি বিভক্তি আনতে চায়। ১৯৭১ সালকে যারা ভুলিয়ে দিতে চায়, তাদের লক্ষ্য একটাই— তারা ১৯৭১ কে অস্বীকার করতে চায়। বিএনপি মহাসচিব বলেন, ১৯৭১ সালে যারা আমাদের হত্যা করছিল, তাদের সঙ্গে হাতে হাত মিলিয়ে আপনারা এই দেশের মানুষকে হত্যা করেছিলেন। আমাদের বহু জ্ঞানী-ব্যক্তিকে সেদিন হত্যা করে বদ্ধভূমিতে নিয়ে ফেলে দিয়েছিলেন— আমরা এগুলো ভুলিনি। ১৯৭৫ সালের পট পরিবর্তনের পরে ৭ নভেম্বরের পর শহীদ প্রেসিডেন্ট জিয়াউর রহমান বাংলাদেশের সংস্কার শুরু করেছিলেন। প্রথমে রাষ্ট্র কাঠামো সংস্কার, একদলের শাসন ব্যবস্থা থেকে বহুদলীয় শাসন ব্যবস্থা করেছিলেন। শেখ মুজিবের সেই ভয়াবহ পাঁচ বছর দুঃশাসনের পরে জিয়াউর রহমানই আমাদের নতুন একটা স্বপ্ন দেখিয়েছিলেন। প্রেসিডেন্ট জিয়াউর রহমানের পর দেশনেত্রী বেগম খালেদা জিয়া প্রেসিডেন্ট ফ্রম গভর্মেন্ট থেকে পার্লামেন্টারি ফ্রর্ম গভর্মেন্ট নিয়ে গিয়েছিলেন। আমাদের আপত্তি থাকা সত্ত্বেও নতুন নির্বাচন করে তিনি সেদিন তত্ত্ববধায়ক সরকারের বিধান চালু করেছিলেন। যার অধীনে প্রায় চারটা নির্বাচন হয়েছে। অত্যন্ত সুন্দরভাবে সবাই গ্রহণ করেছিল। এই শেখ হাসিনা সেটাকে বাতিল করে মানুষের যে ভোট প্রয়োগের অধিকার সেটাকে খর্ব করে দিয়েছিল। তিনি বলেন, বিএনপি নির্বাচনমুখী দল, প্রথম থেকে আমরা নির্বাচনের কথা বলছি। গণঅভ্যুত্থানের পর চার-পাঁচ দিনের মধ্যে সভা করে আমরা বলেছিলাম তিন মাসের মধ্যে নির্বাচন চাই। কেন বলেছিলাম? নির্বাচনের মাধ্যমে একটা পার্লামেন্ট গঠিত হলে আজকে যে অপশক্তিগুলো মাথা তুলে দাঁড়াচ্ছে সে অপশক্তিগুলো দাঁড়ানোর কোনো সুযোগ পেত না। আপনারা যেভাবে জনগণকে বিভ্রান্ত করে, জনগণকে বোকা বানিয়ে এই সংস্কার করতে চান সেটা অবশ্যই আমাদের জনগণের সামনে তুলে ধরতে হবে। তিনি আরও বলেন, এই যে সনদ আমরা পাস করেছি, আমাদের মনে আছে— পার্লামেন্টের সামনে বৃষ্টি হচ্ছিল। ছাতা ধরে পাস করেছি, সই করেছি। ওইখানে আমরা যে বিষয়গুলো সই করেছি, সেখানে বলা হয়েছিল যে, সব রাজনৈতিক দল যেগুলোতে একমত সেগুলো সব সই হয়ে গেল। এমনকি যে সমস্ত বিষয়গুলোতে রাজনৈতিক দলগুলো একমত হবে না, সেটাকে নোট অব ডিসেন্ট লিপিবদ্ধ করা হবে। আর এখন উনারা যেটা প্রস্তাব উত্থাপন করলেন প্রধান উপদেষ্টার কাছে, সেখানে নোট অব ডিসেন্টের কোনো কথাই নাই। তারপরও দেখেন, একটা দায়িত্বশীল রাজনৈতিক দল হিসেবে আমরা একটা প্রেস কনফারেন্স করে বলেছি। আমরা রাস্তায় যাইনি। আমরা রাস্তায় দাঁড়িয়ে কোনো প্রতিবাদ করিনি, প্রধান উপদেষ্টার বাড়ি ঘেরাও করিনি বা নির্বাচন কমিশন ঘেরাও করিনি। আমাদের কথা খুব পরিষ্কার। আমরা যেটা সই করেছি সেটার দায় দায়িত্ব অবশ্যই আমরা গ্রহণ করব। কিন্তু যেটা আমরা সই করিনি সেটার দায় দায়িত্ব আমরা গ্রহণ করব না। পিআর হবে কিনা, সেটা আগামী পার্লামেন্ট সিদ্ধান্ত নেবে জানিয়ে মির্জা ফখরুল বলেন, যেটা ঘোষণা করেছেন (প্রধান উপদেষ্টা) ২০২৬ সালের ফেব্রুয়ারি মাসে, তখনই নির্বাচন হতে হবে। পিআর হবে কি হবে না, ওটা আগামী পার্লামেন্ট সিদ্ধান্ত নেবে। গণভটের কথা বলেছে, আমরা রাজি হয়েছি। গণভটের কোনো প্রয়োজন ছিল না, তারপর আমরা রাজি হয়েছি। আমরা বলেছি, নির্বাচনের দিনই গণভোট করতে হবে। আলাদাভাবে গণভোট করতে হলে প্রায় হাজার কোটি টাকার উপরে খরচ হবে। নির্বাচনে দুটো ব্যালট থাকবে। একটি ব্যালটে গণভোটের কথা থাকবে। আরেকটি সংসদ নির্বাচন হবে। এটা একটা সুন্দর কথা। এটা না করে এখন আবার তারা বলছে গণভোট আগে হতে হবে। তারপরে নির্বাচন হবে। এটা আপনারাই বলছেন। আমরা নির্বাচনের পেছানোর কথা একবারও বলিনি। আমরা বারবার বলছি, নির্বাচনটা অতি দ্রুত করতে হবে। মানুষকে মিথ্যা কথা বলে প্রতারণা করবেন না। মুক্তিযোদ্ধা দলের সভাপতি বীর মুক্তিযোদ্ধা ইশতিয়াক আজিজ উলফাতের সভাপতিত্বে অনুষ্ঠানে আরও বক্তব্য রাখেন বিএনপির স্থায়ী কমিটির সদস্য মেজর (অব.) হাফিজ উদ্দিন আহমেদ, চেয়ারপারসনের উপদেষ্টা বীর মুক্তিযোদ্ধা আব্দুস সালাম, অ্যাডভোকেট সৈয়দ মোয়াজ্জেম হোসেন আলাল প্রমুখ।",
    "url": "https://www.dhakapost.com/politics/406138",
    "date": "2025-11-01T15:36:36+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 750,
    "scraped_at": "2026-02-05T13:40:08.802904"
  },
  {
    "title": "আওয়ামী লীগ ফেসবুকভিত্তিক প্রতিবাদী দলে পরিণত হয়েছে : শফিকুল আলম",
    "body": "প্রধান উপদেষ্টার প্রেস সচিব শফিকুল আলম বলেছেন, বাংলাদেশ আওয়ামী লীগ একটি ফেসবুকভিত্তিক প্রতিবাদী দলে পরিণত হয়েছে; যার মাঠে প্রকৃত সাংগঠনিক শক্তি খুব কম। ‘আমার দীর্ঘদিনের পর্যবেক্ষণও তা-ই নির্দেশ করে, দলের তৃণমূল হয় ভেঙে গেছে, নয়তো প্রতিদ্বন্দ্বী রাজনৈতিক দলগুলোর দ্বারা নিমজ্জিত হয়েছে। এই বাস্তবতা বিবেচনা করে, আসন্ন নির্বাচনে আওয়ামী লীগের পক্ষে কোনো অস্থিরতা বা বিঘ্ন সৃষ্টি করার সম্ভাবনা অত্যন্ত ক্ষীণ বলে মনে করি। আজ (শনিবার) সকালে এক ফেসবুক পোস্টে তিনি এসব কথা লিখেছেন। পোস্টে তিনি লেখেন, তিনটি সাম্প্রতিক ঘটনা আমার বিশ্বাসকে আরও শক্তিশালী করেছে যে, ফেব্রুয়ারির নির্বাচন শান্তিপূর্ণ হবে। বরং আমাদের সাম্প্রতিক ইতিহাসে সবচেয়ে শান্তিপূর্ণ নির্বাচন হওয়ার সম্ভাবনাও রয়েছে। ১. বিএনপির মনোনয়ন ঘোষণা শান্তিপূর্ণভাবে সম্পন্ন হয়েছেবিএনপি তাদের সংসদীয় প্রার্থীদের তালিকা ঘোষণা করলে বিশৃঙ্খলা দেখা দেবে—এমন একটি ব্যাপক আশঙ্কা ছিল। অনেকের ধারণা ছিল, শত শত বিদ্রোহী প্রার্থী দলের সিদ্ধান্ত মেনে নেবেন না। বিক্ষোভে নামবেন। এমনকি আনুষ্ঠানিকভাবে মনোনীত প্রার্থীদের সমর্থকদের সঙ্গে সংঘর্ষেও জড়াতে পারেন। কিন্তু এক-দুটি সামান্য ঘটনা ছাড়া ঘোষণাটি আশ্চর্যজনকভাবে শান্ত ও সুষ্ঠুভাবে সম্পন্ন হয়েছে। এ থেকে প্রমাণিত হয়, বিএনপি নেতৃত্ব যথেষ্ট প্রস্তুতি নিয়ে পরিকল্পিতভাবে কাজ করেছে। মনোনয়নের ব্যাপক গ্রহণযোগ্যতা ইঙ্গিত দেয়—প্রচারণা ও নির্বাচনের সময় দলের ভেতরে সংঘর্ষের সম্ভাবনা খুবই কম। ২. আওয়ামী লীগের সক্ষমতার সীমা স্পষ্টভাবে দেখছি এবং তা বেশ ছোট।বাংলাদেশ আওয়ামী লীগ দীর্ঘদিন ধরে দাবি করে আসছে যে তাদের একটি বিস্তৃত তৃণমূল নেটওয়ার্ক রয়েছে, যা যেকোনো নির্বাচন ব্যাহত করার মতো শক্তিশালী। কিন্তু গত কয়েক দিনের ঘটনাপ্রবাহ প্রমাণ করে দিয়েছে—দলটির বাস্তব সংগঠিত শক্তি আসলে কতটা সীমিত। এখন তারা ক্রমেই ভাড়াটে টোকাই-ধরনের ক্ষুদ্র দুষ্কৃতকারী গোষ্ঠীর ওপর নির্ভরশীল হয়ে পড়েছে, যারা ফাঁকা বাসে আগুন দিতে পারে, ৩০ সেকেন্ডের ‘ঝটিকা মিছিল’ করতে পারে, কিংবা সামাজিক যোগাযোগমাধ্যমে এআই শাটডাউনের মতো প্রচারণা চালাতে পারে।প্রকৃত অর্থে, যার মাঠে প্রকৃত সাংগঠনিক শক্তি খুব কম। আমার দীর্ঘদিনের পর্যবেক্ষণও তা-ই নির্দেশ করে, দলের তৃণমূল হয় ভেঙে গেছে, নয়তো প্রতিদ্বন্দ্বী রাজনৈতিক দলগুলির দ্বারা নিমজ্জিত হয়েছে। এই বাস্তবতা বিবেচনা করে,আসন্ন নির্বাচনে আওয়ামী লীগের পক্ষে কোনো অস্থিরতা বা বিঘ্ন সৃষ্টি করার সম্ভাবনা অত্যন্ত ক্ষীণ বলে মনে করি। ৩. পুলিশ, নিরাপত্তা বাহিনী ও স্থানীয় প্রশাসন এখন আরও সংগঠিতসাম্প্রতিক সময়ে আইনশৃঙ্খলা পরিস্থিতির স্থিতিশীলতা দেখেই বোঝা যায়—পুলিশ, নিরাপত্তা বাহিনী এবং স্থানীয় প্রশাসন (ডিসি, এসপি, ইউএনও, ওসি) এখন আগের চেয়ে অনেক বেশি আত্মবিশ্বাসী ও সংগঠিত। সবচেয়ে দক্ষ ও সক্ষম কর্মকর্তাদের নির্বাচন প্রক্রিয়া তদারকির দায়িত্ব দেওয়া হয়েছে। আমার দৃঢ় বিশ্বাস, তারা জাতির প্রত্যাশিত শান্তিপূর্ণ ও সুশৃঙ্খল নির্বাচন সম্পন্ন করতে সক্ষম হবে।",
    "url": "https://www.dhakapost.com/politics/409552",
    "date": "2025-11-15T10:05:37+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 363,
    "scraped_at": "2026-02-05T13:40:12.039529"
  },
  {
    "title": "আখতার-জারার ওপর হামলা নিরাপত্তা ব্যবস্থার ‘চরম’ ব্যর্থতার উদাহরণ",
    "body": "সরকারি আমন্ত্রণে প্রধান উপদেষ্টা ড. মুহাম্মদ ইউনূসের সঙ্গে যুক্তরাষ্ট্র সফরে অংশগ্রহণকারী জাতীয় নাগরিক পার্টির (এনসিপি) সদস্যসচিব আখতার হোসেন এবং সিনিয়র যুগ্ম সদস্যসচিব তাসনিম জারার ওপর আওয়ামী লীগের সমর্থকদের হামলার ঘটনায় উদ্বেগ ও ক্ষোভ জানিয়েছে এনসিপি ডায়াস্পোরা অ্যালায়েন্স। তারা বলছে, এ ঘটনা শুধু রাজনৈতিক সহিংসতার বহিঃপ্রকাশ নয়, বরং রাষ্ট্রের কূটনৈতিক মর্যাদা ও নিরাপত্তা ব্যবস্থার ‘চরম’ ব্যর্থতার উদাহরণ। মঙ্গলবার (২৩ সেপ্টেম্বর) গণমাধ্যমে পাঠানো এক বার্তায় এমনটি জানিয়েছে সংগঠনটি। বার্তায় বলা হয়, আমরা প্রশ্ন রাখছি—যদি সরকারি সফরের অংশগ্রহণকারীরা ন্যূনতম নিরাপত্তা না পান, তবে বিদেশে অবস্থানরত বাংলাদেশি কনস্যুলেট ও দূতাবাসগুলোর অস্তিত্বের যৌক্তিকতা কোথায়? তারা কাদের স্বার্থে কাজ করছে, আর কেন এ ধরনের অপরাধীদের বিরুদ্ধে কার্যকর ব্যবস্থা নিচ্ছে না? বার্তায় আরও বলা হয়, বাংলাদেশ সরকার ও পররাষ্ট্র মন্ত্রণালয় রাষ্ট্রীয় সফররত ব্যক্তিদের নিরাপত্তা দিতে সম্পূর্ণভাবে ব্যর্থ হয়েছে। আমরা বাংলাদেশ সরকারের কাছে এই বিষয়ে অবিলম্বে দৃঢ় পদক্ষেপের দাবি জানাই। এনসিপি ডায়াস্পোরা অ্যালায়েন্স সুস্পষ্ট তিনটি দাবি জানিয়েছে। সেগুলো হলো—১. বাংলাদেশ সরকারের পক্ষ থেকে সরাসরি যুক্তরাষ্ট্রের ফেডারেল সরকার এবং নিউ-ইয়র্ক শহরের সরকার ও আইনশৃঙ্খলা বাহিনীর কাছে অভিযোগ করতে হবে। ২. নিউইয়র্কের বাংলাদেশ কনস্যুলেট জেনারেলসহ সম্পূর্ণ ফরেন সার্ভিস টিমকে অবিলম্বে চাকরিচ্যুত করতে হবে। ৩. সফরের পরবর্তী অংশের জন্য প্রত্যেক সফররত নেতাদের সর্বোচ্চ নিরাপত্তা নিশ্চিত করতে হবে। বার্তায় বলা হয়, আখতার হোসেন ও তাসনিম জারার সঙ্গে এই হামলার সময় বিএনপি মহাসচিব মির্জা ফখরুল ইসলাম আলমগীরসহ অন্যান্য সফরসঙ্গীরাও ছিলেন এবং তারাও আওয়ামী সন্ত্রাসীদের তোপের মুখে পড়েন। কিন্ত এই হামলার প্রধান লক্ষ্যবস্তু করা হয়েছে মূলত এনসিপি নেতাদের। জুলাই বিপ্লবের সময় যারা জীবনবাজি রেখে লড়েছিলেন তাদের প্রতি প্রতিশোধপরায়ণ হামলাকারীদের ক্ষোভ আজও থামেনি। আখতারকে হাসিনা সরকার জুলাইতে গ্রেপ্তার করে নির্যাতন চালায়। যিনি গণ-আন্দোলনের জন্য নিজের জীবন ঝুঁকিতে ফেলেছিলেন, আজও সেই সংগ্রামের মূল্য দিতে হচ্ছে। এটা অন্তর্বর্তী সরকারের চরম ব্যর্থতা। এতে আরও বলা হয়, আমরা স্পষ্টভাবে জানাচ্ছি— বিদেশের মাটিতে আওয়ামী লীগের এ ধরনের সন্ত্রাসী হামলা শুধু প্রবাসী বাংলাদেশিদের নিরাপত্তার জন্য নয়, বরং বাংলাদেশের মর্যাদা ও গণতান্ত্রিক ভবিষ্যতের জন্যও হুমকিস্বরূপ। আমরা এর তীব্র নিন্দা জানাই এবং অবিলম্বে কার্যকর পদক্ষেপ দাবি করছি।",
    "url": "https://www.dhakapost.com/politics/396937",
    "date": "2025-09-23T10:54:34+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 304,
    "scraped_at": "2026-02-05T13:40:16.359665"
  },
  {
    "title": "সরকার হাদিকে রক্ষা করতে ব্যর্থ হয়েছে : আব্দুল্লাহ আল জাবের",
    "body": "ইনকিলাব মঞ্চের সদস্য সচিব আব্দুল্লাহ আল জাবের বলেছেন, ওসমান হাদি বাংলাদেশের সার্বভৌমত্ব রক্ষার সবচেয়ে বলিষ্ঠ কণ্ঠস্বর। একই সঙ্গে তিনি অন্তর্বর্তীকালীন সরকারের শক্তির সবচেয়ে বড় জায়গায় পরিণত হয়েছিলেন। তাই, সরকারের দায়িত্ব ছিল হাদিকে রক্ষা করা। কিন্তু, সরকার সেটি করতে ব্যর্থ হয়েছে। রোববার (১৪ ডিসেম্বর) রাত সাড়ে ৮টায় রাজধানীর এভারকেয়ার হাসপাতালের সামনে এক জরুরি সংবাদ সম্মেলনে তিনি এসব কথা বলেন। এ সময় ইনকিলাব মঞ্চের নেতাকর্মীরা উপস্থিত ছিলেন। সরকারের উদ্দেশ্যে তিনি বলেন, আমরা আপনাদের ৪৮ ঘণ্টা সময় দিয়েছিলাম। কিন্তু, এই সময়ের মধ্যে আপনারা ওসমান হাদিকে খুনের চেষ্টাকারীকে গ্রেপ্তার করতে পারেননি। ইনকিলাব মঞ্চ ও জনতার মতামতের ভিত্তিতে বলছি, ওসমান হাদি কোনো কারণে নিশ্বাস বন্ধ করলে, সেদিন অন্তর্বর্তীকালীন সরকারের শেষ দিন হবে। আব্দুল্লাহ আল জাবের বলেন, আমরা চুপ করে রয়েছি, এতে মনে করবেন না, ওসমান হাদি শুধু ইনকিলাব মঞ্চের। বাংলাদেশের ১৮ কোটি মানুষ এখন ওসমান হাদি, ওসমান হাদি বলে স্লোগান দেয়। তারা প্রত্যেকেই নিজেকে ওসমান হাদি দাবি করে। সুতরাং অন্তর্বর্তীকালীন সরকারকে বলছি, আপনাদের ক্ষমতা টিকিয়ে রাখার জন্য দ্রুত দোষীদের গ্রেপ্তার করুন। তিনি বলেন, অত্যন্ত নিন্দনীয় একটি বিষয় হলো, আমাদের আইনজীবীরা টাকার কাছে মানবতা বিক্রি করছেন, টাকার কাছে রাষ্ট্রকে বিক্রি করছেন। সেটা না হলে, তার মতো একজন সিরিয়াল কিলারকে (ওসমান হাদির ওপর গুলি চালানো সন্দেহভাজন ব্যক্তি) কীভাবে জামিনে বের করে দেওয়া হলো? সে তো অস্ত্র মামলায় গ্রেপ্তার হয়েছিল। তার তো মুক্তি পাওয়ার কথা নয়। ইনকিলাব মঞ্চের এই সদস্য সচিব বলেন, আমরা মনে করছি, রাষ্ট্রে যারা আইনশৃঙ্খলা নিয়ন্ত্রণের দায়িত্বে রয়েছেন, তারা রাষ্ট্রের যে আইনশৃঙ্খলা পরিস্থিতি দরকার, তা নিশ্চিত করতে পারছেন না। আমরা স্পষ্ট করে বলতে চাই, আগামীকালের মধ্যে ওসমান হাদির ওপর গুলি চালানো ব্যক্তিকে গ্রেপ্তার করা না হলে আমরা স্বরাষ্ট্র উপদেষ্টা এবং আইন উপদেষ্টার পদত্যাগ দাবি করছি। এই নেতা আরও বলেন, আগামীকাল ইনকিলাব মঞ্চের আয়োজনে কেন্দ্রীয় শহীদ মিনারে সর্বদলীয় এক সমাবেশের আয়োজন করা হয়েছে। সকল রাজনৈতিক দলকে এই সমাবেশে অংশগ্রহণ করতে আমন্ত্রণ জানাচ্ছি। তবে, যারা ভারতের তাবেদারি করে, তাদেরকে আমরা আমন্ত্রণ জানাচ্ছি না। তিনি বলেন, আমরা অত্যন্ত আশঙ্কা করছি যে, আগামী নির্বাচনকে কেন্দ্র করে বাংলাদেশকে অস্থিতিশীল করতে একটি শ্রেণি উঠে পড়ে লেগেছে। বাংলাদেশের স্বাধীনতার সার্বভৌমত্ব টিকিয়ে রাখতে হলে, ভারতের কোনো দাসত্ব মেনে নেওয়া হবে না। কোনো রাজনৈতিক দলকেও ভারতের পক্ষপাতি হতে দেওয়া হবে না। আগামীকাল থেকে আমরা সর্বাত্মক প্রতিরোধ পরিস্থিতি গড়ে তুলব। আইনশৃঙ্খলা বাহিনী বাধা দিতে এলে সর্বোচ্চ জবাব দেওয়া হবে।",
    "url": "https://www.dhakapost.com/politics/416688",
    "date": "2025-12-14T21:49:09+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 354,
    "scraped_at": "2026-02-05T13:40:18.001658"
  },
  {
    "title": "নির্বাচন ও গণভোট একই দিনে আয়োজনের সিদ্ধান্ত জনগণকে অবজ্ঞা : জামায়াত",
    "body": "জাতীয় নির্বাচনের একই দিনে গণভোট আয়োজনের সরকারি সিদ্ধান্তকে জনগণের জুলাইয়ের গণআন্দোলনকে অবজ্ঞা করা বলে মন্তব্য করেছেন জামায়াতের সহকারী সেক্রেটারি জেনারেল মুহাম্মদ শাহজাহান। তিনি বলেন, রক্তাক্ত জুলাই গণঅভ্যুত্থান দেশের গণতান্ত্রিক আন্দোলনের ইতিহাসে স্মরণীয় অধ্যায়। এই পরিস্থিতিতে এমন সিদ্ধান্ত জনগণের গণদাবিকে গুরুত্বহীন করে দেবে। শুক্রবার (১৪ নভেম্বর) চট্টগ্রাম নগরের আন্দরকিল্লা শাহী জামে মসজিদ উত্তর গেটে মহানগর জামায়াতের উদ্যোগে আয়োজিত বিক্ষোভ মিছিল ও সমাবেশে প্রধান অতিথির বক্তব্যে তিনি এসব কথা বলেন। সমাবেশে শাহজাহান বলেন, জাতীয় নির্বাচন ও গণভোট একই দিনে ঘোষণা করে সরকার জনগণকে বিভ্রান্ত করছে এবং গণতান্ত্রিক উত্তরণের পথ সংকুচিত করছে। তিনি অভিযোগ করেন, কতিপয় উপদেষ্টার বিভ্রান্তিকর পরামর্শে সরকার দেশকে নতুন সংকটের দিকে ঠেলে দিচ্ছে। জুলাই বিপ্লবে হাজারো মানুষের আত্মত্যাগের ভিত্তিতে গঠিত উপদেষ্টা পরিষদের যথাযথ দায়িত্ব পালনের প্রয়োজনীয়তা তিনি তুলে ধরেন। তিনি আরও বলেন, জনগণ একই দিনে জাতীয় নির্বাচন ও গণভোট চায় না। গণভোটের মর্যাদা রক্ষায় জাতীয় নির্বাচনের আগেই গণভোট আয়োজন করতে হবে। তা না হলে জনগণ তাদের অধিকার আদায়ে আবারও রাজপথে নামতে বাধ্য হবে বলেও হুঁশিয়ারি দেন তিনি। সমাবেশে বক্তারা পাঁচ দফা দাবি বাস্তবায়নের গুরুত্ব তুলে ধরে বলেন, জনগণের মতামত ছাড়া গুরুত্বপূর্ণ রাষ্ট্রীয় সিদ্ধান্ত নিলে দেশের গণতান্ত্রিক কাঠামো আরও দুর্বল হয়ে পড়বে। সমাবেশে সভাপতির বক্তব্যে মহানগর জামায়াতের আমির মুহাম্মদ নজরুল ইসলাম বলেন, দেশের ভবিষ্যৎ ও জনগণের ভোটাধিকার আজ গভীর সংকটে। এ সংকট থেকে উত্তরণের সর্বোত্তম উপায় হলো জাতীয় নির্বাচনের আগেই গণভোট আয়োজন করা। তিনি অভিযোগ করেন, ইন্টারিম সরকারের আচরণে আস্থাহীনতা আরও বেড়েছে। জনগণের প্রত্যাশা অনুযায়ী সঠিক পদক্ষেপ গ্রহণ করাই এখন জরুরি। সংঘাত নয়, শান্তিপূর্ণ রাজনৈতিক সমাধানের পথেই জামায়াত অটল বলেও জানান তিনি।",
    "url": "https://www.dhakapost.com/politics/409459",
    "date": "2025-11-14T19:24:48+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 241,
    "scraped_at": "2026-02-05T13:40:19.587171"
  },
  {
    "title": "নিজেদের সম্মানটুকু কলঙ্কিত করবেন না, এনসিপিকে ফারুক",
    "body": "মানুষের কাছে এনসিপি যে সম্মান অজর্ন করেছে, তা কলঙ্কিত না করতে দলটিকে পরামর্শ দিয়েছেন বিএনপির চেয়াপারসনের উপদেষ্টা জয়নুল আবদিন ফারুক। আজ (শনিবার) জাতীয় প্রেসক্লাবের সামনে ‘জিয়াউর রহমান সমাজ কল্যাণ ফোরাম’ আয়োজিত এক প্রতিবাদ সভায় প্রধান অতিথির বক্তব্যে তিনি এসব কথা বলেন। তিনি বলেন, আমি অসন্তোষ প্রকাশ করি না, কিন্তু মনের মধ্যে একটি ক্ষুব্ধ প্রতিক্রিয়া সৃষ্টি হয়েছে। যারা ড. ইউনূসের সঙ্গে কথা বলে সমস্যার সমাধান করতে পারতেন, তারা কিছু করেননি। যেখানে এত নেতা উপস্থিত ছিল, সেখানে এই ধরনের ঘটনা না ঘটলেই পারতো। এনসিপির উদ্দেশ্য ফারুক বলেন, আমি ঐক্যমত্য কমিশনের সকল দাবিকে স্বাগত জানাই। যারা রাগ করেছেন, তারা একটু আসুন। আপনারা কি মার্কা পাবেন, সেটা নির্বাচন কমিশনে নির্ধারণ করে দেবে, সেটা আমার বিষয় না। কিন্তু মানুষের চোখে আপনারা যে সম্মানটুকু অর্জন করেছেন, তা কলঙ্কিত করবেন না। ফারুক বলেন, গতকাল জুলাই সনদে যারা স্বাক্ষর করেছেন, তাতে বোঝা গেছে তারা সত্যিকার অর্থে দেশকে ভালবাসেন এবং স্বৈরাচারী শেখ হাসিনার ১৬ বছর শাসনকে ঘৃণা করেন। বাংলাদেশে যেন হাসিনা আবার ফ্যাসিজম কায়েম করতে না পারে, সেই বিষয়ে আমাদের ঐক্যবদ্ধ থাকতে হবে। তিনি আরও বলেন, ইলিয়াস আলীর ছোট্ট শিশুর চোখের পানি আপনারা কেউ কখনো মুছতে পারবেন না। আপনার দলীয় লোকজনের মাধ্যমে আমাদের ছাত্রদল, স্বেচ্ছাসেবক দল ও অন্যান্য নেতাকর্মীর ওপর অত্যাচার জুলুম চালিয়েছেন, ফাঁসির কাষ্ঠে চড়িয়েছেন। তিনি আরও বলেন, আসন্ন ফেব্রুয়ারিতে যে জাতীয় নির্বাচন, সে নির্বাচন নিয়ে ষড়যন্ত্র চলছে। আমাদেরকে সেই ষড়যন্ত্রের বিরুদ্ধে রুখে দাঁড়াতে হবে। জুলাই বিপ্লবের টার্গেট ছিল একটাই, আর তা হলো হাসিনার বিদায়, সে যেন তার বাবার নাম ব্যবহার করে আর কোনদিন রাজনীতি করতে না পারে। সে যেন মুক্তিযুদ্ধকে তার নিজের পকেটের সম্পদ বানাতে না পারে, অনির্বাচিত এমপিদের দ্বারা আর যেন প্রধানমন্ত্রী হতে না পারে।",
    "url": "https://www.dhakapost.com/politics/402861",
    "date": "2025-10-18T13:35:49+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 259,
    "scraped_at": "2026-02-05T13:40:21.143760"
  },
  {
    "title": "সরকারের ভেতরে থেকে অনেকে দেশের বিরুদ্ধে ষড়যন্ত্রে লিপ্ত : রফিকুল ইসলাম",
    "body": "জামায়াতের সহকারী সেক্রেটারি জেনারেল মাওলানা রফিকুল ইসলাম খান বলেছেন, বর্তমান সরকার কোনো দলীয় নয়। কিন্তু আমরা লক্ষ্য করছি, ড. ইউনূসের আশেপাশের অনেকে একটি দলের পকেটে ঢুকে গেছে। সরকারে ভেতরে থেকে অনেকে সরকার ও দেশের বিরুদ্ধে ষড়যন্ত্রে লিপ্ত রয়েছে। এটি মেনে নেবে না জনগণ। ফ্যাসিবাদের মতোই জনগণ তাদের প্রতিরোধ করবে। সংস্কারের প্রত্যাশা ছিল তা হয়নি। জুলাই সনদ বাস্তবায়ন করতেই হবে। প্রতিবন্ধকতা তৈরিকারীদের চিহ্নিত করা হবে। নির্বাচনের জন্য এখনও লেভেল প্লেয়িং ফিল্ড তৈরি হয়নি। দেশে আইনশৃঙ্খলার উন্নতি হয়নি। শুক্রবার (১৯ সেপ্টেম্বর) বিকেলে জুলাই জাতীয় সনদের ভিত্তিতে ফেব্রুয়ারিতে নির্বাচনসহ ৫-দফা বাস্তবায়নের দাবিতে কেন্দ্র ঘোষিত কর্মসূচির আলোকে আন্দরকিল্লা শাহী জামে মসজিদের উত্তর গেটে চট্টগ্রাম মহানগরীর বিক্ষোভ মিছিল ও সমাবেশে প্রধান অতিথির বক্তব্যে তিনি এসব কথা বলেন। সমাবেশ শেষে বিভিন্ন সড়ক প্রদক্ষিণ করে গণমিছিল নিউমার্কেট মোড়ে গিয়ে আবারও সংক্ষিপ্ত সমাবেশের মধ্যদিয়ে শেষ হয়। জামায়াতের ৫ দফা দাবিগুলো হল- জুলাই জাতীয় সনদের ভিত্তিতে আগামী ফেব্রুয়ারিতে নির্বাচন আয়োজন করা, আগামী জাতীয় নির্বাচনে সংসদের উভয় কক্ষে পিআর পদ্ধতি চালু করা, অবাধ, সুষ্ঠু ও গ্রহণযোগ্য নির্বাচনের লক্ষ্যে সবার জন্য লেভেল প্লেয়িং ফিল্ড (সবার জন্য সমান সুযোগ) নিশ্চিত করা, ফ্যাসিস্ট সরকারের সব জুলুম-নির্যাতন, গণহত্যা ও দুর্নীতির বিচার দৃশ্যমান করা এবং স্বৈরাচারের দোসর জাতীয় পার্টি ও ১৪ দলের কার্যক্রম নিষিদ্ধ করা। আর এসব দাবি সরকার মেনে নিলে আগামীকালই নির্বাচন হলে জামায়াতে ইসলামী নির্বাচনে অংশ গ্রহণ করবে। প্রধান অতিথি মাওলানা রফিকুল ইসলাম খান বলেন, একটি শ্রেণি আওয়ামী লীগ স্টাইলে নির্বাচন করার স্বপ্ন দেখছে। বাংলাদেশের মাটিতে আওয়ামী স্টাইলের কোনো নির্বাচন জনগণ আর হতে দেবে না। জুলাই হত্যাকাণ্ডের দৃশ্যমান বিচার শেষে পিআর পদ্ধতিতে নির্বাচন দিতে হবে। আমরা যে দাবি বাস্তবায়নে জন্য রাজপথে নেমেছি, এসব দাবি বাস্তবায়নে অন্তর্বর্তীকালীন সরকার জনগণকে প্রতিশ্রুতি দিয়েছিল। অন্তর্বর্তী সরকার প্রধান ড. ইউনূস জনগণের কাছে প্রতিশ্রুতি দিয়েছিল যে, ফ্যাসিবাদী ও তাদের দোসরদের দৃশ্যমান বিচার করবে এবং পাচারকৃত টাকা ফেরত আনবে, নির্বাচনের সুষ্ঠু পরিবেশ তৈরি করবে। তিনি বলেন, অনেকে বলছে আমরা রাজপথে কেন নেমেছি? আমরা বলছি, রাজপথের আন্দোলন ও লড়াইয়ের মধ্য দিয়ে দেশ থেকে ফ্যাসিবাদকে বিদায় দিয়েছে দেশের জনগণ। কাজেই রাজপথে জনগণকে সঙ্গে নিয়ে আন্দোলনের মধ্য দিয়ে জুলাই বিপ্লবের যে আকাঙ্ক্ষা সেটা আমরা বাস্তবায়ন করবো। পিআর নির্বাচন পদ্ধতির পক্ষে গণভোটের দাবি জানিয়ে মাওলানা রফিকুল ইসলাম খান বলেন, আমরা চ্যালেঞ্জ নিচ্ছি, গণভোট দিন। জনগণ পিআর-এর পক্ষে আছে কি বিপক্ষে আছে। জনগণ যদি পিআর মানে অন্তবর্তীকালীন সরকারকেও মানতে হবে। আর জনগণ যদি বিপক্ষে যায় আমরা তা মেনে নেব। ফ্যাসিবাদের দোসরদের রাজনীতি অকার্যকর করে তাদের কার্যক্রম স্থগিত করতে হবে। মানবতাবিরোধী অপরাধের অপরাধীদের দৃশ্যমান বিচার করতে হবে। সমাবেশে সভাপতির বক্তব্য দেন চট্টগ্রাম মহানগরীর ভারপ্রাপ্ত আমির মুহাম্মদ নজরুল ইসলাম এবং সঞ্চালনা করেন সেক্রেটারি অধ্যক্ষ মুহাম্মদ নুরুল আমিন। সমাবেশে বিশেষ অতিথির বক্তব্যে কেন্দ্রীয় সহকারী সেক্রেটারি জেনারেল মুহাম্মদ শাহজাহান বলেন, গোটা জাতি উৎসবমুখর নির্বাচনের জন্য মুখিয়ে আছে। কেউ কেউ আমাদের বিরুদ্ধে অভিযোগ করে জামায়াত নাকি নির্বাচন পিছাতে চায়। আমরা দৃঢ়ভাবে বলতে চাই জামায়াত সবার আগেই তিনশত আসনে প্রার্থী ঘোষণা করে কাজ শুরু করে দিয়েছে। কিন্তু অন্যদের ক্ষেত্রে দৃশ্যমান কোনো নির্বাচনী কার্যক্রম চোখে পড়ে না। যারা জুলাই সনদের আইনি ভিত্তি প্রদান, প্রয়োজনীয় সংস্কারে বাধাগ্রস্ত করছে এবং পিআর পদ্ধতির নির্বাচনের বিরোধিতা করছে নিজেদের ভরাডুবি জেনে তারাই মূলত ফেব্রুয়ারির নির্বাচনকে পিছিয়ে দিতে চায়। সভাপতির বক্তব্যে মুহাম্মদ নজরুল ইসলাম বলেন, একাত্তরে মহান মুক্তিযুদ্ধ হয়েছিল আয়ুব খান ও ইয়াহিয়া খানের ফ্যাসিবাদী শাসনের বিরুদ্ধে। সত্তুরের নির্বাচনের ম্যান্ডেট মেনে না নেওয়ার কারণে মুক্তিযুদ্ধ অনিবার্য হয়ে উঠেছিল। তবে মুক্তিযুদ্ধের নামে বিভ্রান্তি সৃষ্টি করে ফ্যাসিবাদ কায়েম করা হয়েছে, যা মুক্তিযুদ্ধের স্পষ্ট অবমাননা। দুই হাজারেরও বেশি শাহাদাত, অসংখ্য পঙ্গুত্ব ও নির্যাতনের পর ৩৬ জুলাই বিপ্লব এসেছে এবং দীর্ঘ দেড় দশকের ফ্যাসিবাদী শাসন শেষ হয়েছে। পুনরায় ফ্যাসিবাদী ফিরিয়ে আনার যেকোনো চেষ্টা রোধ করতে হবে। জাতীয় পার্টিসহ ফ্যাসিবাদী দোসরদের কার্যক্রম অবিলম্বে নিষিদ্ধ ঘোষণা করতে হবে। আধিপত্যবাদকে ভাড়া দিয়ে যারা রাজনীতি বা বুদ্ধিজীবীতা করছেন, তাদেরকেও বাংলাদেশ প্রত্যাখ্যান করবে।",
    "url": "https://www.dhakapost.com/politics/396124",
    "date": "2025-09-19T20:18:39+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 576,
    "scraped_at": "2026-02-05T13:40:24.301399"
  },
  {
    "title": "আরেকটি গণঅভ্যুত্থান হলে ৬-৭টি হেলিকপ্টার লাগবে, কেউ পালানোর পথ পাব না",
    "body": "আমার বাংলাদেশ পার্টির (এবি পার্টি) চেয়ারম্যান মজিবুর রহমান ভূঁইয়া মঞ্জু বলেছেন, জুলাই সনদ বাস্তবায়নে নতুন সংকট তৈরি হলে আরও একটা গণঅভ্যুত্থান হবে। তখন পালাতে ৬ থেকে ৭টি হেলিকপ্টার লাগলে, কেউ পালানোর পথ পাব না। জুলাই সনদ বাস্তবায়নের প্রক্রিয়া নিয়ে রোববার (৫ অক্টোবর) ফরেন সার্ভিস একাডেমিতে রাজনৈতিক দলগুলোর সঙ্গে বৈঠক করে জাতীয় ঐকমত্য কমিশন। বৈঠকের পর এসব কথা বলেন এবি পার্টির চেয়ারম্যান। মজিবুর রহমান ভূঁইয়া বলেন, আলোচনায় একটাই বিতর্ক, তা হলো জুলাই সনদ। জুলাই সনদে আমরা একমত। একটা গণঅভ্যুত্থান হয়েছে। এর মধ্য দিয়ে দুটো ক্ষমতা পেয়েছি– একটি সংশোধন অন্যটি রাষ্ট্র পরিচালনার ক্ষমতা। ক্ষমতা দিয়েছে গণঅভ্যুত্থান। সরকার পালিয়ে গেছে, তাই সাংবিধানিক সংকট তৈরি হয়েছে। তিনি বলেন, সাংবিধানিকভাবে সরকার বদল হয়নি। এবি পার্টির পক্ষ থেকে সমঝোতার প্রস্তাব দিয়েছি। প্রধান উপদেষ্টা আদেশ আকারে জারি করতে পারেন। এজন্য একটা গণভোট হতে পারে। গণভোটের মাধ্যমে মতামত নেব। সাংবিধানিক বিতর্ক তোলা হচ্ছে... এই সংকট সাংবিধানিক না। জুলাই সনদ বাস্তবায়নে নতুন সংকট হলে আরও একটা গণঅভ্যুত্থান হবে। তখন পালাতে ৬ থেকে ৭টি হেলিকপ্টার লাগলে, কেউ পালানোর পথ পাব না। এবি পার্টির চেয়ারম্যান আরও বলেন, সামনের নির্বাচনে ভোট চাইতে গেলে মানুষ বলে, ভোট হবে তো ভাই? পিআর না মানলে উচ্চকক্ষ থাকার দরকার নেই। সুপ্রিম কোর্টের আপিল বিভাগের মতামত নিয়ে গণভোটের পক্ষে আমরা। গণঅভ্যুত্থানে সবাইকে বৈধতা দেওয়া হয়েছে।",
    "url": "https://www.dhakapost.com/politics/399695",
    "date": "2025-10-05T16:25:34+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 198,
    "scraped_at": "2026-02-05T13:40:25.949286"
  },
  {
    "title": "নাসীরুদ্দীন ও তাসনিম জারার নেতৃত্বে এনসিপির নির্বাচন পরিচালনা কমিটি",
    "body": "আগামী ২০২৬ সালের জাতীয় সংসদ নির্বাচনে অংশগ্রহণের লক্ষ্যে জাতীয় নাগরিক পার্টি (এনসিপি) একটি ‘কেন্দ্রীয় নির্বাচন পরিচালনা কমিটি’ গঠন করেছে। এতে দলের মুখ্য সমন্বয়ক নাসীরুদ্দীন পাটওয়ারীকে কমিটির প্রধান ও সিনিয়র যুগ্ম সদস্য সচিব ডা. তাসনিম জারাকে সেক্রেটারি করা হয়েছে। মঙ্গলবার (৪ নভেম্বর) ভোরে এনসিপির আহ্বায়ক মো. নাহিদ ইসলাম ও সদস্য সচিব আখতার হোসেন স্বাক্ষরিত এক বিজ্ঞপ্তির মাধ্যমে এ কমিটি প্রকাশ করা হয়। কমিটির অন্য সদস্যরা হলেন– আরিফুল ইসলাম আদীব, মাহবুব আলম মাহির, খালেদ সাইফুল্লাহ, এহতেশাম হক, অ্যাডভোকেট আব্দুল্লাহ আল আমিন, আলাউদ্দীন মোহাম্মদ, অ্যাডভোকেট জহিরুল ইসলাম মুন্না, অ্যাডভোকেট হুমায়রা নূর, সাইফুল্লাহ হায়দার ও অ্যাডভোকেট মো. তারিকুল ইসলাম। বিজ্ঞপ্তিতে জানানো হয়, নির্বাচন পরিচালনা কমিটি দলটির সার্বিক প্রস্তুতি ও পরিকল্পনা, প্রার্থী বাছাই, মাঠ পর্যায়ে সমন্বয়, আইন ও প্রশাসনিক কার্যক্রম, মিডিয়া ও প্রচার কার্যক্রম তদারকির দায়িত্বে থাকবে।",
    "url": "https://www.dhakapost.com/politics/406792",
    "date": "2025-11-04T07:31:04+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 122,
    "scraped_at": "2026-02-05T13:40:30.585932"
  },
  {
    "title": "জাতিসংঘের অধিবেশনে যোগ দিতে শাহজালালে রাজনৈতিক নেতারা",
    "body": "জাতিসংঘের সাধারণ পরিষদের অধিবেশনে যোগ দিতে আজ (রোববার) দিবাগত মধ্যরাতে ঢাকা ত্যাগ করবেন প্রধান উপদেষ্টা ড. মুহাম্মদ ইউনূস। তার সঙ্গে একটি প্রতিনিধি দল এই সফরে যাবেন। এ তালিকায় রয়েছেন রাজনৈতিক নেতারাও। রোববার মধ্যরাতে ফ্লাইটের আগে প্রতিনিধি দলের সদস্য রাজনৈতিক নেতাদের হযরত শাহজালাল আন্তর্জাতিক বিমানবন্দরের ভিভিআইপি লাউঞ্জে অপেক্ষা করতে দেখা গেছে। তারা হলেন- বিএনপির মহাসচিব মির্জা ফখরুল ইসলাম আলমগীর, জামায়াতে ইসলামীর নায়েবে আমির সৈয়দ আবদুল্লাহ মুহাম্মদ তাহের, জাতীয় নাগরিক পার্টির (এনসিপি) সদস্যসচিব আখতার হোসেন, জ্যেষ্ঠ যুগ্ম সদস্যসচিব তাসনিম জারা এবং বিএনপির ভারপ্রাপ্ত চেয়ারম্যান তারেক রহমানের পররাষ্ট্রবিষয়ক উপদেষ্টা হুমায়ুন কবির। প্রধান উপদেষ্টার প্রেস উইংয়ে পাঠানো বার্তায় জানানো হয়েছে, রোববার দিবাগত রাতে জাতিসংঘের সাধারণ পরিষদের অধিবেশনে যোগ দিতে প্রধান উপদেষ্টা ও সফরসঙ্গীদের নিয়ে নিউইয়র্কগামী ফ্লাইটটি ঢাকা ছেড়ে যাবে। তার জন্য বিমানবন্দরের ভিভিআইপি লাউঞ্জে রাজনীতিবিদরা অপেক্ষা করছেন। তারা প্রধান উপদেষ্টার সফরসঙ্গী হিসেবে নিউইয়র্কে যাচ্ছেন। প্রধান উপদেষ্টা সোমবার (২২ সেপ্টেম্বর) নিউইয়র্কে পৌঁছাবেন। আগামী ২৬ সেপ্টেম্বর সাধারণ পরিষদের অধিবেশনে ভাষণ দেবেন তিনি। আগামী ২ অক্টোবর তাদের দেশে ফেরার কথা রয়েছে। জাতিসংঘ অধিবেশনে প্রধান উপদেষ্টা বিগত এক বছরে দেশে সংঘটিত সংস্কার এবং আসন্ন জাতীয় নির্বাচনের মাধ্যমে একটি সত্যিকারের গণতান্ত্রিক রাষ্ট্রব্যবস্থা প্রতিষ্ঠার অঙ্গীকার বিশ্ব নেতাদের সামনে তুলে ধরবেন। পররাষ্ট্র মন্ত্রণালয়ের কর্মকর্তারা জানান, এ বছরের অধিবেশন বাংলাদেশের জন্য খুবই তাৎপর্যপূর্ণ। কারণ, ৩০ সেপ্টেম্বর জাতিসংঘের সাধারণ পরিষদের সভাপতির সভাপতিত্বে ‘হাই লেভেল কনফারেন্স অন দ্য সিচুয়েশন অব রোহিঙ্গা মুসলিমস অ্যান্ড আদার মাইনোরিটিস ইন মিয়ানমার’ শীর্ষক একটি উচ্চপর্যায়ের সভা হবে। রোহিঙ্গা সংকটকে কেন্দ্র করে জাতিসংঘের সাধারণ পরিষদে এমন একটি উচ্চ পর্যায়ের সভার আয়োজন এবারই প্রথম। এই উচ্চপর্যায়ের সভা থেকে যেন রোহিঙ্গা সংকটের দ্রুত সমাধানের একটি কার্যকর পরিকল্পনা উঠে আসে, সেজন্য আন্তর্জাতিক অংশীদার ও রোহিঙ্গা জনগোষ্ঠীর প্রতিনিধিদের নিয়ে গত মাসে কক্সবাজারে একটি অংশীদার সভা অনুষ্ঠিত হয়। এছাড়া, প্রধান উপদেষ্টা ২৫ সেপ্টেম্বর যুবকদের জন্য কর্মপরিকল্পনার ৩০তম বার্ষিকী উপলক্ষে উচ্চপর্যায়ের বৈঠকেও অংশ নেবেন। বাংলাদেশ শান্তি ও নিরাপত্তা, উন্নয়ন এবং মানবাধিকার আলোচনায়ও গুরুত্বপূর্ণ ভূমিকা রাখবে এবং শান্তিরক্ষী রাষ্ট্র হিসেবে দেশের অবদান তুলে ধরবে। সফরকালে তিনি জাতিসংঘ মহাসচিব ও মার্কিন প্রেসিডেন্ট ডোনাল্ড ট্রাম্পের দেওয়া সংবর্ধনা অনুষ্ঠান এবং বিভিন্ন দেশের শীর্ষ নেতাদের সঙ্গে দ্বিপক্ষীয় বৈঠকে অংশ নেবেন।",
    "url": "https://www.dhakapost.com/politics/396637",
    "date": "2025-09-22T00:33:04+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 319,
    "scraped_at": "2026-02-05T13:40:32.136007"
  },
  {
    "title": "হাসপাতালে খালেদা জিয়া",
    "body": "বিএনপির চেয়ারপার্সন খালেদা জিয়াকে জরুরি পরীক্ষা-নিরীক্ষার জন্য রাজধানীর এভারকেয়ার হাসপাতালে নেওয়া হয়েছে। রোববার (২৩ নভেম্বর) সন্ধ্যা সাড়ে ৭টার পর গুলশানের বাসভবন ফিরোজা থেকে বের হয়ে রাত সোয়া ৮টার দিকে হাসপাতালে পৌঁছায় সাবেক এই প্রধানমন্ত্রীর গাড়িবহর। বিএনপির চেয়ারপার্সনের মিডিয়া উইংয়ের কর্মকর্তা শায়রুল কবির খান জানান, রাত ৮টা ১০ মিনিটে ম্যাডাম খালেদা জিয়া হাসপাতালে পৌঁছান। এর আগে বিএনপি চেয়ারপার্সনের মিডিয়া উইংয়ের আরেক কর্মকর্তা শামসুদ্দিন দিদার জানান, মেডিক্যাল বোর্ডের সিদ্ধান্তক্রমে শারীরিক কিছু জরুরি পরীক্ষা-নিরীক্ষার জন্য এভারকেয়ার হাসপাতাল নেওয়া হবে সাবেক প্রধানমন্ত্রী ও বিএনপি চেয়ারপার্সন খালেদা জিয়াকে। পরীক্ষা শেষে খালেদা জিয়াকে আবার বাসায় নিয়ে আসা হবে নাকি হাসপাতালে থাকতে হবে— সেই বিষয়ে কিছু জানাননি তিনি। আগামী জাতীয় সংসদ নির্বাচনে ফেনী-১ ছাড়াও আরও দুটি আসনে প্রার্থী হিসেবে খালেদা জিয়ার নাম ঘোষণা করেছে বিএনপি।",
    "url": "https://www.dhakapost.com/politics/411724",
    "date": "2025-11-23T20:48:27+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 118,
    "scraped_at": "2026-02-05T13:40:33.847672"
  },
  {
    "title": "রাজনৈতিক দলগুলোর সঙ্গে আলোচনার লক্ষ্যে জামায়াতের দুই সদস্যের কমিটি",
    "body": "রাজনৈতিক দলগুলোর সঙ্গে আলোচনার জন্য দুই সদস্যবিশিষ্ট কমিটি গঠন করেছে বাংলাদেশ জামায়াতে ইসলামী। নির্বাচনী কাঠামো, জুলাই সনদ বাস্তবায়ন ও গণভোটের বিষয়ে একটি ‘সমঝোতামূলক রূপরেখা’ তৈরির লক্ষ্যে এ কমিটি গঠন করা হয়েছে বলে জানিয়েছে দলটি। জামায়াতে ইসলামীর কেন্দ্রীয় প্রচার বিভাগের সিনিয়র প্রচার সহকারী মুজিবুল আলম স্বাক্ষরিত এক সংবাদ বিজ্ঞপ্তিতে এ তথ্য জানানো হয়েছে। তাতে বলা হয়েছে, মঙ্গলবার (৪ নভেম্বর) সন্ধ্যায় সংগঠনের কেন্দ্রীয় কার্যালয়ে জামায়াত আমির ডা. শফিকুর রহমানের সভাপতিত্বে অনুষ্ঠিত কেন্দ্রীয় নির্বাহী পরিষদের বৈঠকে বিদ্যমান রাজনৈতিক পরিস্থিতির ওপর আলোচনার পর। এই কমিটি গঠন করা হয়। কমিটির সদস্যরা হলেন, সংগঠনের নায়েবে আমির সাবেক এমপি ডা. সৈয়দ আব্দুল্লাহ মো. তাহের ও সহকারী সেক্রেটারি জেনারেল সাবেক এমপি ড. হামিদুর রহমান আযাদ। তিনি বলেন, তারা তো নির্বাচনী কাঠামো, জুলাই সনদ বাস্তবায়ন ও গণভোটের বিষয়ে একটি ‘সমঝোতামূলক রূপরেখা’ তৈরির লক্ষ্যে রাজনৈতিক দলগুলোর সঙ্গে আলোচনা করবেন।",
    "url": "https://www.dhakapost.com/politics/407144",
    "date": "2025-11-05T15:16:34+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 129,
    "scraped_at": "2026-02-05T13:40:37.597865"
  },
  {
    "title": "বাউল আবুল সরকার পলাতক আওয়ামী লীগের দোসর, উপযুক্ত শাস্তির দাবি জামায়াতের",
    "body": "মানিকগঞ্জের বাউল আবুল সরকার পলাতক আওয়ামী লীগের দোসর বলে মন্তব্য করেছে বাংলাদেশ জামায়াতে ইসলামীর কেন্দ্রীয় মজলিসে শূরা। জামায়াতের নীতি-নির্ধারনী শূরা বৈঠক থেকে জানানো হয়, মানিকগঞ্জের আবুল সরকার নামক একজন বাউল আল্লাহ এবং রাসূল (সা.) সম্পর্কে গর্হিত অন্যায় ও অশ্লীল মন্তব্য করে এ দেশের মুসলিম জনগণের ধর্মীয় অনুভূতিতে আঘাত দিয়েছে। তাকে অবশ্যই উপযুক্ত শাস্তি দিতে হবে। তার পক্ষ নিয়ে কিছু লোক দেশে পরিকল্পিতভাবে বিশৃঙ্খলা সৃষ্টির অপচেষ্টা চালাচ্ছে। জামায়াতের কেন্দ্রীয় মজলিসে শূরার বার্ষিক অধিবেশন শনিবার (২৯ নভেম্বর) সংগঠনের আমির ডা. শফিকুর রহমানের সভাপতিত্বে মগবাজারের আল-ফালাহ মিলনায়তনে অনুষ্ঠিত হয়। জামায়াতে ইসলামীর কেন্দ্রীয় প্রচার বিভাগের সিনিয়র প্রচার সহকারী মুজিবুল আলম স্বাক্ষরিত এক সংবাদ বিজ্ঞপ্তিতে তথ্য নিশ্চিত করা হয়েছে। জামায়াতের কেন্দ্রীয় মজলিসে শূরার অধিবেশনে উল্লেখ করা হয়, আমরা সম্প্রতি লক্ষ্য করছি যে, মানিকগঞ্জের আবুল সরকার নামক একজন বাউল আল্লাহ এবং রাসূল (সা.) সম্পর্কে গর্হিত অন্যায় ও অশ্লীল মন্তব্য করে এ দেশের মুসলিম জনগণের ধর্মীয় অনুভূতিতে আঘাত দিয়েছে। তার পরিপ্রেক্ষিতে জনগণের আন্দোলনের মুখে সরকার তাকে গ্রেপ্তার করতে বাধ্য হয়েছে। বিভিন্ন সূত্র থেকে জানা যায়, বাউল আবুল সরকার পলাতক আওয়ামী লীগের দোসর। তাকে অবশ্যই উপযুক্ত শাস্তি দিতে হবে। তার পক্ষ নিয়ে কিছু লোক দেশে পরিকল্পিতভাবে বিশৃঙ্খলা সৃষ্টির অপচেষ্টা চালাচ্ছে। তাদের এ ধরনের অপতৎপরতা বন্ধ করার জন্য বাংলাদেশ জামায়াতে ইসলামীর কেন্দ্রীয় মজলিসে শূরা সরকারের নিকট জোর দাবি জানাচ্ছে। জনগণের ধৈর্যের বাঁধ ভেঙে গেলে আইনশৃঙ্খলা পরিস্থিতির অবনতি হওয়ার আশঙ্কা রয়েছে। জামায়াতের কেন্দ্রীয় মজলিসে শূরার এ অধিবেশন উদ্বেগের সাথে আরও লক্ষ্য করছে যে, ফ্যাসিবাদী আওয়ামী লীগের নেতাদের বিচার চলাকালে আওয়ামী লীগের রাজনৈতিক তৎপরতা স্থগিত করা হলেও তারা তাদের শরিক দল জাতীয় পার্টিসহ ১৪ দলের অপতৎপরতা থেমে নেই। তারা নানাভাবে গোপনে ও প্রকাশ্যে তাদের ফ্যাসিবাদী কর্মকাণ্ডের তৎপরতা অব্যাহত রেখে দেশের আইনশৃঙ্খলা পরিস্থিতির চরম অবনতি ঘটিয়ে নির্বাচন বানচালের ষড়যন্ত্রে লিপ্ত রয়েছে। এমনকি জাতীয় পার্টির (জাপা) নেতারা বিভিন্ন টিভি চ্যানেলে টকশোতে অংশগ্রহণ করে বিভ্রান্তিকর বক্তব্য দিয়ে জনগণকে বিভ্রান্ত করছে। আওয়ামী লীগ জাপাসহ ১৪ দলের সন্ত্রাসীরা একটি বড় দলের আশ্রয়-প্রশ্রয় থেকে দেশের আইনশৃঙ্খলা পরিস্থিতির অবনতি ঘটাচ্ছে। দেশে একটি অবাধ, সুষ্ঠু ও নিরপেক্ষ নির্বাচনের অনুকূল পরিবেশ এখনও সরকার সৃষ্টি করতে পারেনি। রাজধানী ঢাকা, চট্টগ্রাম, খুলনাসহ দেশের বিভিন্ন স্থানে রাজনৈতিক হত্যা, খুন-খারাবি অব্যাহত আছে।",
    "url": "https://www.dhakapost.com/politics/413127",
    "date": "2025-11-29T18:33:37+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 328,
    "scraped_at": "2026-02-05T13:40:40.737451"
  },
  {
    "title": "তারেক রহমানের সঙ্গে সাক্ষাৎ চব্বিশের শহীদ পরিবারের সদস্যদের",
    "body": "চব্বিশের গণঅভ্যুত্থানে নিহত শহীদ ও আহত পরিবারের সদস্যরা বিএনপির সঙ্গে একযোগে কাজ করার প্রত্যয় ব্যক্ত করেছেন। শনিবার (৮ নভেম্বর) রাতে গুলশানে বিএনপি চেয়ারপারসনের কার্যালয়ে দলটির ভারপ্রাপ্ত চেয়ারম্যান তারেক রহমানের সঙ্গে ভার্চুয়ালি সাক্ষাৎ করে তাকে এ কথা জানান। বিএনপির ভারপ্রাপ্ত চেয়ারম্যানের সঙ্গে সাক্ষাৎকালে উপস্থিত ছিলেন শহীদ ওয়াসিমের বাবা শফি আলম, শহীদ মাহমুদুর রহমানের বোন (জুলাই ঘোষণাপত্র পাঠকারী) সাবরিনা আফরোজ সেবন্তী, শহীদ মাহমুদুর রহমান সৈকতের বাবা মাহবুবুর রহমান, শহীদ ফয়সাল আহমেদ শান্তর বাবা মো. জাকির হোসেন এবং চব্বিশের জুলাই গণআন্দোলন চলাকালে আহত মো. ফারহান জামিল। এসময় উপস্থিত ছিলেন বিএনপি মহাসচিব মির্জা ফখরুল ইসলাম আলমগীর, ‘আমরা বিএনপি পরিবার’-এর আহ্বায়ক ও বিএনপি মিডিয়া সেলের সদস্য আতিকুর রহমান রুমন, শহীদ মীর মুগ্ধের ছোট ভাই সদ্য বিএনপিতে যোগদানকারী মীর মাহবুবুর রহমান স্নিগ্ধ।",
    "url": "https://www.dhakapost.com/politics/407928",
    "date": "2025-11-08T22:35:18+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 116,
    "scraped_at": "2026-02-05T13:40:43.915670"
  },
  {
    "title": "বাংলাদেশকে অকার্যকর রাষ্ট্র বানানোর চেষ্টা চলছে, সতর্কতা যুবদল সভাপতির",
    "body": "ইচ্ছাকৃতভাবে বাংলাদেশে নির্বাচন ঠেকানোর জন্য একটি চক্র সক্রিয়ভাবে কাজ করছে বলে অভিযোগ করেছেন যুবদলের কেন্দ্রীয় নির্বাহী কমিটির সভাপতি আব্দুল মোনায়েম মুন্না। তার দাবি, যারা ভোটের মাধ্যমে ক্ষমতায় আসতে পারবে না বলে জানে, তারাই অস্থিরতা উসকে দিয়ে রাষ্ট্রকে দুর্বল করতে চাইছে। তিনি বলেন, ‘এই অস্থিতিশীলতার খরচ জনগণ দিচ্ছে, আর লাভবান হচ্ছে মাত্র একটি মহল।’ বুধবার (১৮ নভেম্বর) ঢাকা মহানগর দক্ষিণ যুবদলের উদ্যোগে ‘ধানের শীষের প্রার্থীর বিজয় নিশ্চিতে যুবদলের করণীয়’ শীর্ষক মতবিনিময় সভায় প্রধান অতিথির বক্তব্যে তিনি এসব কথা বলেন। আব্দুল মোনায়েম মুন্না বলেন, বাংলাদেশে নির্বাচন ঠেকাতে ‘গোপনে–প্রকাশ্যে’ একটি মহল সক্রিয়। যারা ভোটে জিততে পারবে না, তারা বুঝে গেছে নির্বাচনের বাইরে গেলেই তাদের লাভ। কিন্তু এতে জনগণের বিরাট ক্ষতি হচ্ছে। বাংলাদেশকে অকার্যকর রাষ্ট্রে পরিণত করার যে পরিকল্পনা বহুদিন ধরে চলছে, সেই চক্রই এখনো কল–কাঠি নেড়ে যাচ্ছে।” নির্বাচন না হলে দেশ অশান্ত থাকবে উল্লেখ করে মুন্না বলেন, \"দ্রুত নির্বাচন না হলে রাজনৈতিক অস্থিরতা বেড়ে যাবে, আইনশৃঙ্খলা পরিস্থিতিও ভেঙে পড়বে। পুলিশ যদি সারাদিন অশান্তি সামলাতেই ব্যস্ত থাকে, তখন অন্যান্য অপরাধীরা সুযোগ পায়। এই শূন্যতা থেকেই ক্রাইম বাড়ছে। দেশকে এই অবস্থার হাত থেকে বাঁচাতে হলে অবিলম্বে নির্বাচন দরকার।” তিনি আশা প্রকাশ করেন, ২০২৬ সালের ফেব্রুয়ারিতেই জাতীয় নির্বাচন হবে, এবং জনগণের ভোটে বিএনপি আবার রাষ্ট্রক্ষমতায় ফিরে আসবে। যুবদল সভাপতি জানান, ৫ আগস্ট ২০২৪–এর পর থেকে দলীয় শৃঙ্খলা ভঙ্গের কারণে যুবদলের ২০২ জন নেতাকে বহিষ্কার করা হয়েছে। ‘শাস্তিমূলক ব্যবস্থা নেওয়া ছাড়া আমাদের উপায় ছিল না। এখন বিএনপিতে বাতিলের সিদ্ধান্ত পুনর্বিবেচনার প্রক্রিয়া চলছে, আমরাও তা বিবেচনা করব,’ বলেন তিনি। এরপর নেতাকর্মীদের উদ্দেশে তিনি অনুরোধ করেন, নির্বাচনী মাঠে শৃঙ্খলা ও দায়িত্বশীলতা বজায় রাখতে এবং দলের মনোনীত ধানের শীষের প্রার্থীদের পক্ষে সক্রিয়ভাবে কাজ করতে। মুন্না বলেন, বিএনপির ভারপ্রাপ্ত চেয়ারপারসন তারেক রহমান বারবার নেতাকর্মীদের জনগণের পাশে থাকার নির্দেশ দিয়েছেন। “ভয় দেখিয়ে নয়, উদারতায় রাজনীতি করতে হবে– এটাই তারেক রহমানের স্পষ্ট দিকনির্দেশনা,” তিনি উল্লেখ করেন। তিনি দাবি করেন, তারেক রহমানের সাম্প্রতিক বিবিসি সাক্ষাৎকার তরুণদের মাঝে শক্ত প্রতিক্রিয়া সৃষ্টি করেছে। “যুবসমাজ বুঝতে পারছে– দ্রুত নির্বাচন না হওয়াই আজকের অস্থিতিশীলতার উৎস। নেপালে অভ্যুত্থানের পর ছয় মাসের মধ্যে নির্বাচন হয়েছে, বাংলাদেশেও দ্রুত নির্বাচন জরুরি ছিল,” বলেন মুন্না। দেশে এখন মবোক্রেসির আড়ালে রাজনৈতিক পরিস্থিতি অশান্ত করার চেষ্টা চলছে বলেও বক্তব্য তিনি উল্লেখ করেন। একই সঙ্গে শেখ হাসিনার ফাঁসির রায় নিয়ে অস্থিতিশীল পরিস্থিতি তৈরি করা নিয়েও তিনি কঠোর সমালোচনা করেন। তাঁর দাবি, রায় কার্যকর করার দায়িত্ব আন্তর্জাতিক ট্রাইব্যুনালের, রাজনৈতিক বিরোধ সৃষ্টি করার জন্য মারামারির দরকার নেই। বরং “অস্থিরতা সৃষ্টি করে রাষ্ট্রকে দুর্বল করার ধরনের কর্মকাণ্ড” কারা উসকে দিচ্ছে, তা খতিয়ে দেখা প্রয়োজন। জিয়ার যুদ্ধ ভূমিকা তুলে ধরে তিনি বলেন, যুবদল কেবল মিছিল–মিটিং করলে হবে না; গবেষণা, তথ্য ও ইতিহাস জানা জরুরি। ‘শহীদ রাষ্ট্রপতি জিয়াউর রহমান একমাত্র সেক্টর কমান্ডার যিনি বাংলাদেশের ভেতর থেকে কমান্ড করেছেন। তাঁর সততা, দেশপ্রেম, স্টেটসম্যানশিপ—এসব জানা না থাকলে জনগণকে বোঝানো যায় না।’ এসময় এই যুবদল নেতা আশা প্রকাশ করে বলেন, ‘তারেক রহমান যদি প্রধানমন্ত্রী হন, বাংলাদেশকে দুর্নীতিমুক্ত ও সমৃদ্ধ দেশ গঠনে প্রয়োজনীয় সব সিদ্ধান্ত নিতে সক্ষম হবেন। তিনি যে কথা বলেন, তা অন্তরে ধারণ করেন। কাজে তার প্রমাণ আমরা কাছ থেকে দেখছি।’ সবশেষে কর্মীদের প্রতি নির্দেশনা দিয়ে তিনি আরও বলেন, ‘শুধু মিছিল মিটিংয়ে লোক জমায়েত করে লাভ নেই; ওয়ার্ড–থানা পর্যায়ে দক্ষ টিম তৈরি করে ভোটারদের বোঝাতে হবে এবং ধানের শীষের প্রার্থীকে বিজয়ী করতে হবে। এই নির্বাচন শুধু দলীয় লড়াই নয়– রাষ্ট্রের ভবিষ্যৎ নির্ধারণের লড়াই।’",
    "url": "https://www.dhakapost.com/politics/410464",
    "date": "2025-11-18T15:43:17+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 510,
    "scraped_at": "2026-02-05T13:40:45.517574"
  },
  {
    "title": "নয়াদিল্লিতে মেসি, কলকাতার মতো বিশৃঙ্খলা এড়াতে বিশেষ ব্যবস্থা",
    "body": "লিওনেল মেসির ভারত সফর শেষ পর্যায়ে। প্রায় তিন দিনের ভ্রমণে নয়াদিল্লি তার শেষ শহর। কলকাতার মতো বিশৃঙ্খলা এড়াতে এবং মেসিদর্শনে ভক্তদের প্রবেশাধিকার নিশ্চিত করতে বিশেষ ব্যবস্থা নিয়েছে দিল্লি কর্তৃপক্ষ। এসময় যানচলাচল নিয়ন্ত্রণে রাখতে কঠোর পদক্ষেপ গ্রহণ করছে রাজ্য সরকার। ভারতের রাজধানী শহরে সোমবার মেসিকে বরণ করে নেওয়া হবে। মূল অনুষ্ঠান অরুণ জেটলি স্টেডিয়ামে বেলা একটা থেকে বিকেল চারটা পর্যন্ত। সাধারণ মানুষকে ভেন্যুতে প্রবেশ করতে দেওয়া হবে সকাল ১১টা থেকে। এজন্য সকাল ১০টা থেকে বেলা পাঁচটা পর্যন্ত কঠোরভাবে যান চলাচল নিয়ন্ত্রণ করা হবে। জিওএটি ইন্ডিয়া ট্যুরের অংশ হিসেবে দিল্লিতে পা রাখবেন মেসি। সূচি অনুযায়ী, সকাল ১০টা ৪৫ মিনিটে দিল্লিতে পৌঁছাবেন তিনি। শহরের একটি হোটেলে ৫০ মিনিটের ‘মিট অ্যান্ড গ্রিট’ সেশন সেরে তিনি যাবেন প্রধানমন্ত্রী নরেন্দ্র মোদীর বাসভবনে। সেখানে ২০ মিনিটের একান্ত বৈঠক হওয়ার কথা রয়েছে। তারপর মেসির গন্তব্য এক সাংসদের বাড়ি। সেখানে তার সঙ্গে সাক্ষাৎ করবেন ভারতে নিযুক্ত আর্জেন্টিনার রাষ্ট্রদূত মারিয়ানো আগুস্তিন কউসিনো। ভারতের প্রধান বিচারপতি সূর্য কান্ত ও সেনাপ্রধান জেনারেল উপেন্দ্র দ্বিবেদীর সঙ্গেও দেখা হবে মেসির। বিকেলে মেসি পৌঁছাবেন অরুণ জেটলি স্টেডিয়ামে। বিকেল সাড়ে তিনটার দিকে স্টেডিয়ামে ঢোকার পর তিনি পাবেন রাজকীয় সংবর্ধনা। সঙ্গীতানুষ্ঠানও থাকবে। তারপর একটি ছোট ফুটবল মাঠে ভারতের কিছু সেলিব্রেটি অংশ নেবেন একটি প্রদর্শনী ম্যাচে। বিকেল ৩টা ৫৫ মিনিট থেকে ৪টা ১৫ মিনিট পর্যন্ত ২২ জন শিশুর সঙ্গে একটি ফুটবল ক্লিনিকে অংশ নেবেন মেসি। শেষে মাঠের মাঝখানে দুই ভারতীয় ক্রিকেটার তাকে বিশেষ উপহার দেবেন। আর্জেন্টাইন ফুটবল তারকাও তাদের হাতে তুলে দেবেন দুটি সই করা জার্সি। রাজধানীতে লক্ষাধিক ভক্তের ভিড় হতে পারে, এমন কথা মাথায় রেখে অরুণ জেটলি স্টেডিয়াম চত্বরে দিল্লি প্রশাসন কড়া নিরাপত্তা ও একাধিক স্তরের ব্যবস্থা নিয়েছে। কলকাতার মতো স্টেডিয়ামে যাতে কোনো অপ্রীতিকর ঘটনা না ঘটে, সে দিকেই নজর থাকবে তাদের। পুলিশ সূত্র জানিয়েছে, একাধিক নিরাপত্তা বলয় তৈরি করা হবে স্টেডিয়ামের চারপাশে। মোতায়েন থাকবে অতিরিক্ত পুলিশ ও আধাসামরিক বাহিনী। বৈধ পাস ছাড়া স্টেডিয়াম বা নির্দিষ্ট এলাকায় ঢুকতে পারবেন না কেউ। এক কথায়, রাজধানীতে মেসিকে ঘিরে কোনো ধরনের বিশৃঙ্খলা যেন না ফিরে আসে, সেদিকে মনোযোগ দিল্লি প্রশাসনের। তাদের কাছে এক নম্বর অগ্রাধিকার মেসি ও ভক্ত-সমর্থকদের নিরাপত্তা।",
    "url": "https://www.dhakapost.com/sports/football/416762",
    "date": "2025-12-15T11:03:15+06:00",
    "author": "স্পোর্টস ডেস্ক",
    "category": "sports",
    "language": "bn",
    "token_count": 319,
    "scraped_at": "2026-02-05T13:40:47.155626"
  },
  {
    "title": "দলীয় পদ স্থগিত থাকা ফজলুর রহমান পেলেন বিএনপির মনোনয়ন",
    "body": "আসন্ন ত্রয়োদশ জাতীয় সংসদ নির্বাচনে কিশোরগঞ্জ-৪ (ইটনা, মিঠামইন ও অষ্টগ্রাম) আসন থেকে প্রাথমিকভাবে বিএনপির মনোনয়ন পেয়েছেন দলটির সিনিয়র নেতা বীর মুক্তিযোদ্ধা ফজলুর রহমান। সোমবার (৩ নভেম্বর) এক সংবাদ সম্মেলনে তাদের নাম ঘোষণা করেন দলটির মহাসচিব মির্জা ফখরুল ইসলাম আলমগীর। তিনি বলেন, কিশোরগঞ্জ-৪ (ইটনা, মিঠামইন ও অষ্টগ্রাম) আসন থেকে প্রাথমিকভাবে বিএনপি নেতা ফজলুর রহমানকে মনোনীত করা হয়েছে। এছাড়া, আগামী নির্বাচনে দলের চেয়ারপারসন বেগম খালেদা জিয়া তিনটি আসনে অংশ নেবেন। এগুলো হলো- ফেনী-১, বগুড়া-৭ ও দিনাজপুর-৩। আর দলের ভারপ্রাপ্ত চেয়ারম্যান তারেক রহমান একটি আসনে অংশ নেবেন, সেটি হলো বগুড়া-৬। এছাড়া, ঠাকুরগাঁও-১ আসনে মির্জা ফখরুল ইসলাম আলমগীর এবং ঢাকা-১৪ থেকে প্রাথমিকভাবে মনোনয়ন পেয়েছেন মায়ের ডাকের সানজিদা তুলি। একই দিন ঢাকার ২০ আসনের মধ্যে ১৪ আসনের সম্ভাব্য প্রার্থীর নাম ঘোষণা করা হয়েছে। এর মধ্যে ঢাকা-১ আসন থেকে খন্দকার আবু আশফাক, ঢাকা-২ আসনে আমানউল্লাহ আমান, ঢাকা-৩ বাবু গয়েশর চন্দ্র রায়, ঢাকা-৪ তানভীর আহমেদ রবিন, ঢাকা-৫ নবীউল্লাহ নবী, ঢাকা-৬ ইশরাক হোসেন, ঢাকা-৮ মির্জা আব্বাস উদ্দীন আহমেদ, ঢাকা-১১ এম এ কাইয়ুম, ঢাকা-১২ সাইফুল আলম নিরব, ঢাকা-১৪ সানজিদা ইসলাম তুলি, ঢাকা-১৫ শফিকুল ইসলাম খান, ঢাকা-১৬ আমিনুল হক, ঢাকা-১৯ ড. দেওয়ান মোহাম্মদ সালাউদ্দিন এবং ঢাকা-২০ আসনে প্রাথমিকভাবে মনোনয়ন পেয়েছেন মঞ্জুরুল করিম রনি। প্রসঙ্গত, গত ২৬ আগস্ট বিএনপির চেয়ারপারসনের উপদেষ্টা পরিষদের সদস্য ফজলুর রহমানের প্রাথমিক সদস্যপদসহ দলীয় সব ধরনের পদ তিন মাসের জন্য স্থগিত করা হয়। দলীয় শৃঙ্খলা ভঙ্গের অভিযোগে এই সিদ্ধান্ত নেওয়া হয়। গত বছরের ৫ আগস্টের পর থেকে দেওয়া বিভিন্ন বক্তব্য-বিবৃতি ও টেলিভিশন টক শোতে কথা বলার মধ্য দিয়ে ব্যাপক আলোচনায় রয়েছেন ফজলুর রহমান। মুক্তিযুদ্ধের পক্ষে তার অবস্থানকে অনেকেই প্রশংসা করেন। আবার তার বিভিন্ন বক্তব্য বিতর্ক তৈরি করেছে, সমালোচনাও করছেন অনেকে।",
    "url": "https://www.dhakapost.com/politics/406715",
    "date": "2025-11-03T19:09:17+06:00",
    "author": "ঢাকা পোস্ট ডেস্ক",
    "category": "politics",
    "language": "bn",
    "token_count": 253,
    "scraped_at": "2026-02-05T13:40:48.752255"
  },
  {
    "title": "রোগ-সংকটের মধ্যেও দেশ ছেড়ে যাননি খালেদা জিয়া : রিজভী",
    "body": "দলীয় চেয়ারপার্সন বেগম খালেদা জিয়াকে নিজেদের প্রেরণা উল্লেখ করে বিএনপির সিনিয়র যুগ্ম মহাসচিব অ্যাডভোকেট রুহুল রিজভী বলেছেন, কত রোগ-শোক! সংকটের মধ্যেও এই দলকে, এই দেশকে, এই মৃত্তিকাকে ছেড়ে যাননি। কখনোই পশ্চাৎপদ হননি। এটা আমাদের কত বড়ো অহংকার— তার মতো নেতৃত্ব আমরা পেয়েছি। বুধবার (২৬ নভেম্বর) নয়াপল্টনে জাতীয়তাবাদী মহিলা দল আয়োজিত 'বিএনপির চেয়ারপার্সন বেগম খালেদা জিয়া সুস্থতা কামনা' চেয়ে অনুষ্ঠানে তিনি এ মন্তব্য করেন। রিজভী বলেন, আমাদেরকে গহিন অন্ধকারের মধ্যে পথ দেখিয়েছেন, আলোর পথ দেখিয়েছেন। সংকটের মধ্যেও কীভাবে মাথা উঁচু করে থাকতে হয়, প্রতিপক্ষের বিরুদ্ধে কীভাবে সংযমী হয়ে কথা বলতে হয়, ঝঞ্ঝাট বিক্ষুব্ধ সময়েও কীভাবে ঐক্য রেখে এগিয়ে যেতে হয়। তিনি আমাদের সেই শিক্ষা দিয়েছেন। তিনি বলেন, অত্যন্ত কৃত্রিমভাবে, আর্টিফিশিয়ালিভাবে সরকার বেগম খালেদা জিয়াকে অসুস্থ করেছে। এটা তার স্বাভাবিক অসুস্থতা নয়। একজন মহিলা পায়ে হেঁটে জেলখানার ভেতরে ঢুকলেন একটি অন্যায়, অসত্য, মিথ্যা মামলায়। জেলে নেওয়ার পর প্রমাণ ছাড়াই নানা উপায়ে তাকে অসুস্থ করা হয়েছে। খালেদা জিয়া স্বামী হারিয়েছেন, বাড়ি হারিয়েছেন, সব কিছু হারিয়েছেন বলে উল্লেখ করে বিএনপি এই নেতা বলেন, চোখের সামনে সন্তানদের নির্যাতন দেখেছেন, তারপরও তিনি এই দেশ— মানুষ, মাটি, পানি— ছেড়ে যাননি। এক অদ্ভুত বিশাল হৃদয় নিয়ে, অদ্ভুত দেশপ্রেম নিয়ে, স্বামীর রেখে যাওয়া বাংলাদেশকে রক্ষার অঙ্গীকার নিয়ে তিনি থেকেছেন। অথচ আরেকজন একটু সমস্যা হলেই পালিয়ে গেছে। দেশ ছেড়ে চলে গেছে। সময় আসতেই সবার আগে লাফ দিয়ে চলে গেছে তার (শেখ হাসিনা) ছেলের কাছে। এরপর জনতার রুদ্ররোষ দেখে সবকিছু ছেড়ে এখান থেকেও পালিয়েছে। বেগম জিয়াকে তো পালাতে হয়নি মন্তব্য করে রিজভী বলেন, আজ দেখলাম অগ্রণী ব্যাংকের ভল্টে ৮৩২ ভরি সোনা, শেখ হাসিনার দুটি ভল্টে! কত বড়ো চোর হলে এসব সম্ভব? ও তো অবশ্যই পালাবে। সে জানে সে চোর। দেশনেত্রী বেগম জিয়ার ব্যাংকে কোনো সোনা পাওয়া যায়নি। শেখ হাসিনা ও তার লোকেরা বড়ো বড়ো কথা বলত—বঙ্গবন্ধুর কন্যা দেশ ছেড়ে পালায় না! কিন্তু যাদের চরিত্র চোরের, ডাকাতের, দস্যুর— তারা তো কাপুরুষ। আর যখন ডাকাত— দস্যু— চোররা ধাওয়া খায়, তখন সবকিছু ফেলেই পালাতে হয়। কিছু নিয়ে যায়, কিছু ফেলে রেখে যায়। ওটা নেওয়ার সুযোগ পায়নি। অন্তর্বর্তী সরকারকে উদ্দেশে বলেন, হরিলুটের পর বাংলাদেশকে দুর্বল করে শেখ হাসিনা চেয়েছিলেন দেশকে অন্য কারো আজ্ঞাবাহী বানাতে। কিন্তু দেশনেত্রী বেগম খালেদা জিয়ার অটুট মনোবল এবং বিএনপির ভারপ্রাপ্ত চেয়ারম্যানের নেতৃত্বে জাতিকে তিনি যেভাবে ঐক্যবদ্ধ করে রেখেছিলেন— তার ফলে শেখ হাসিনা কিছুই করতে পারেননি। অবশেষে তাকে পালাতে হয়েছে। কিন্তু ড. ইউনূস সরকার ১৫ মাস ধরে দেশ পরিচালনা করছে। আজ ওয়ার্ল্ড ব্যাংক বলছে— বাংলাদেশের ছয় কোটি মানুষ দারিদ্র্যের ঝুঁকিতে, তিন কোটি মানুষ দারিদ্র্যসীমার নিচে। কেন হবে এটা? এটা আমাদের কাম্য নয়। জনগণও এটা চায় না। তিনি আরও বলেন, আগামী নির্বাচন রমজানের আগে ফেব্রুয়ারি মাসে— এটা যাতে অবাধ, সুষ্ঠু নির্বাচন হয় এবং সরকারও যেটা অঙ্গীকার করেছে। সেই অনুযায়ী অবাধ সুষ্ঠু নির্বাচনের মাধ্যমে জনগণের সরকার প্রতিষ্ঠার যে অধিকার জনগণের, সেটা নিশ্চিত হোক। সাড়ে দশ বছর শেখ হাসিনা জনগণের ক্ষমতা কেড়ে নিয়েছিল— সেখান থেকে উত্তরণ ঘটাবে এই অন্তর্বর্তী সরকার। তারা নিরপেক্ষ সরকারের দায়িত্ব পালন করছেন, পালন করবেন।",
    "url": "https://www.dhakapost.com/politics/412402",
    "date": "2025-11-26T13:31:24+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 453,
    "scraped_at": "2026-02-05T13:40:50.350784"
  },
  {
    "title": "প্রতিবন্ধী স্কুলগুলোর এমপিওভুক্তির লক্ষ্যে সর্বোচ্চ চেষ্টা করবে জামায়াত",
    "body": "‘বাংলাদেশের প্রতিবন্ধী বিদ্যালয়গুলোর স্বীকৃতি ও এমপিওভুক্তির লক্ষ্যে বাংলাদেশ জামায়াতে ইসলামী সর্বোচ্চ চেষ্টা করবে’ বলে জানিয়েছেন বাংলাদেশ জামায়াতে ইসলামীর নায়েবে আমির সাবেক এমপি অধ্যাপক মুজিবুর রহমান। মঙ্গলবার (১৮ নভেম্বর) মগবাজার জামায়াতে ইসলামীর কেন্দ্রীয় কার্যালয়ে ‘বাংলাদেশ প্রতিবন্ধী বিদ্যালয় সমন্বয় পরিষদ’র কেন্দ্রীয় কমিটির এক বৈঠকে প্রধান অতিথির বক্তব্যে তিনি এসব কথা বলেন। তিনি আরও বলেন, দেশব্যাপী প্রতিষ্ঠিত অটিস্টিক ও প্রতিবন্ধী বিদ্যালয়গুলোর স্বীকৃতি ও এমপিওভুক্তির লক্ষ্যে একটি সর্বদলীয় কমিটি গঠন করা হবে এবং এ কমিটি আগামীকাল (বুধবার) দুপুরে সমাজকল্যাণ উপদেষ্টা মহোদয়ের সঙ্গে সাক্ষাৎ করবে। বৈঠকে তিনি আশা করেন, সমাজকল্যাণ উপদেষ্টা বিদ্যালয়গুলোর স্বীকৃতি ও এমপিভুক্তির ব্যাপারে কার্যকর ব্যবস্থা নেবেন। বাংলাদেশ প্রতিবন্ধী বিদ্যালয় সমন্বয় পরিষদের সভাপতি ইলিয়াস রাজের সভাপতিত্বে অনুষ্ঠিত বৈঠকে কমিটির অন্যান্য সদস্যদের মধ্যে উপস্থিত ছিলেন– উপদেষ্টা এ এইচ এম সালেহ বেলাল, সহ-সভাপতি হুমায়ুন কবির, সিনিয়র সহ-সভাপতি এম. এ সালাম, সিনিয়র সহ-সভাপতি মো. সুরুজ্জামান, সহ-সাধারণ সম্পাদক মীর হাসানুল রাজীব, সহ-সাধারণ সম্পাদক কামরুল ইসলাম, সহ-সাধারণ সম্পাদক জহিরুল ইসলাম, সদস্য বুরহান উদ্দিন, রাসেল আহমেদ, ফরিদুল ইসলাম, আনোয়ার হোসেন, শফিকুল ইসলাম, মো. মেহেদী হাসান প্রমুখ।",
    "url": "https://www.dhakapost.com/politics/410500",
    "date": "2025-11-18T17:28:26+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 157,
    "scraped_at": "2026-02-05T13:40:51.912013"
  },
  {
    "title": "শহীদ বুদ্ধিজীবী দিবসে শ্রদ্ধা জানাতে গিয়ে বিএনপির দুই পক্ষের হাতাহাতি",
    "body": "শহীদ বুদ্ধিজীবী দিবস পালন উপলক্ষে বরিশালে শ্রদ্ধা নিবেদনকে কেন্দ্র করে বিএনপির দুই পক্ষের মধ্যে উত্তেজনা ও হাতাহাতির ঘটনা ঘটেছে। রোববার (১৪ ডিসেম্বর) দুপুর ১২টার দিকে জেলা প্রশাসকের কার্যালয়ের বিপরীতে স্মৃতিসৌধের বেদিতে এ ঘটনা ঘটে। প্রত্যক্ষদর্শীরা জানান, বরিশাল-৫ আসনে বিএনপির মনোনীত প্রার্থী মজিবর রহমান সরোয়ার মহানগর বিএনপির ব্যানারে দলীয় নেতাকর্মীদের নিয়ে শহীদ বেদিতে ফুল দিয়ে শ্রদ্ধা জানান। তার সঙ্গে ছিলেন কেন্দ্রীয় বিএনপির সাংগঠনিক সম্পাদক (বরিশাল) বিলকিস আক্তার জাহান। শ্রদ্ধা নিবেদন শেষে তারা স্থান ত্যাগ করছিলেন। ঠিক একই সময়ে মহানগর বিএনপির যুগ্ম-আহ্বায়ক আফরোজা খানম নাসরিন একই ব্যানারে তার অনুসারীদের নিয়ে শ্রদ্ধা জানাতে গেলে দুই পক্ষের মধ্যে কথা-কাটাকাটি শুরু হয়। একপর্যায়ে পরিস্থিতি উত্তপ্ত হয়ে ওঠে। অভিযোগ রয়েছে, এ সময় নাসরিনের ওপর চড়াও হন অপর পক্ষের কয়েকজন নেতাকর্মী। তাকে হেনস্তা করা হয় এবং সঙ্গে আনা ব্যানার ছিঁড়ে ফেলা হয়। শ্রদ্ধা নিবেদনের জন্য আনা ফুলও নষ্ট করে ফেলা হয়। পরে ভাঙা ফুলের তোড়া দিয়েই শহীদ বুদ্ধিজীবীদের প্রতি শ্রদ্ধা জানায় তারা। এ ঘটনার একটি ভিডিও সামাজিক যোগাযোগমাধ্যমে ছড়িয়ে পড়েছে। আফরোজা খানম নাসরিন জানান, একই সময়ে শ্রদ্ধা জানাতে যাওয়াকে কেন্দ্র করে প্রতিপক্ষের নেতাকর্মীরা তার ওপর হামলা করেন। তাকে লাঞ্ছিত করা হয় এবং ফুলের চাক ভেঙে ফেলা হয়। এ ঘটনার তিনি আইনি পদক্ষেপ না নিয়ে সাংগঠনিক প্রক্রিয়ায় যাওয়ার কথা বলেছেন। কেন্দ্রীয় বিএনপির সাংগঠনিক সম্পাদক (বরিশাল) বিলকিস আক্তার জাহান মোবাইল ফোনে বলেন, কর্মীদের মধ্যে তুচ্ছ একটি বিষয় নিয়ে অপ্রীতিকর ঘটনা ঘটেছে, যা অনাকাঙ্ক্ষিত। পরবর্তীতে এ বিষয়ে সিদ্ধান্ত নেওয়া হবে।",
    "url": "https://www.dhakapost.com/country/416596",
    "date": "2025-12-14T16:46:40+06:00",
    "author": "জেলা প্রতিনিধি",
    "category": "country",
    "language": "bn",
    "token_count": 220,
    "scraped_at": "2026-02-05T13:40:53.489984"
  },
  {
    "title": "ছাত্র উপদেষ্টারা ব্যর্থতার পরিচয় দিয়েছে, জনগণ পাই টু পাই হিসাব নেবে",
    "body": "জুলাই আন্দোলনের পরে ছাত্রদের কোটায় সরকারের উপদেষ্টা পরিষদে যাওয়া তিনজন ছাত্র উপদেষ্টা মৌলিক দায়িত্ব পালনে ব্যর্থতার পরিচয় দিয়েছে বলে মন্তব্য করেছেন বাংলাদেশ ইসলামী ছাত্র শিবিরের সেক্রেটারি নূরুল ইসলাম সাদ্দাম। তিনি বলেন, তাদের বেসিক দায়িত্ব ছিল যারা জুলাই গণহত্যা সংগঠিত করেছে তাদের বিচারটা নিশ্চিত করা। আহত পঙ্গুত্ব বরণকারীদের সেবা চিকিৎসার ব্যবস্থা করা, সংস্কার কার্যক্রম নিশ্চিত করা। অথচ তারা ভুলে গেছেন কোন রক্তের ওপরে দাঁড়িয়ে তারা সেখানে গেছেন। তারা যখন দায়িত্বে থাকবে না তখন জনগণ পাই টু পাই হিসাব নেবে বলেও উল্লেখ করেন তিনি। ইসলামী ছাত্রশিবিরের কেন্দ্রীয় মানবাধিকার বিভাগের উদ্যোগে আন্তর্জাতিক মানবাধিকার দিবস উপলক্ষ্যে আওয়ামী ফ্যাসিবাদী আমলের মানবাধিকার লঙ্ঘনজনিত ঘটনার তথ্যচিত্র প্রদর্শনী ও সেমিনারে প্রধান আলোচকের বক্তব্যে একথা বলেন তিনি। বুধবার (১০ ডিসেম্বর) বেলা ১১টায় সেগুনবাগিচাস্থ ঢাকা রিপোর্টার্স ইউনিটি (ডিআরইউ) হলরুমে এ অনুষ্ঠানের আয়োজন করা হয়। অনুষ্ঠানে প্রধান অতিথি হিসেবে উপস্থিত ছিলেন ছাত্রশিবরের সাবেক কেন্দ্রীয় সভাপতি ইঞ্জিনিয়ার সিরাজুল ইসলাম, অন্যান্যের মধ্যে বক্তব্য রাখেন সাবেক সেনাকর্মকর্তা ও গুম ভুক্তভোগী ব্রিগেডিয়ার জেনারেল (অব.) আব্দুল্লাহিল আমান আযমী। এছাড়া উপস্থিত ছিলেন আহত, পঙ্গুত্ব বরণকারী এবং শহীদ পরিবারের সদস্যরা। আওয়ামী ফ্যাসিবাদী আমলের মানবাধিকার লঙ্ঘনজনিত ঘটনার তথ্যচিত্র প্রদর্শনী ও সেমিনারে ছাত্রশিবির সেক্রেটারি নূরুল ইসলাম সাদ্দাম বলেন, ছাত্র উপদেষ্টারা সরকারে গিয়ে মূল দায়িত্ব ভুলে রুটিন ওয়ার্ক কাজে জড়িয়েছেন। নিজেদের রাজনৈতিক বন্দোবস্ত চূড়ান্ত করার জন্য রাজনীতি করার মানসিকতা উচ্চাবিলাসিতা তাদের দায়িত্ব থেকে যোজন যোজন মাইল দূরে সরিয়ে রেখেছে। তারা ভুলে গেছে কোন যোগ্যতায় তারা ওখানে গিয়েছে। তারা সেখানে গিয়েছে কোন যোগ্যতায় নির্বাচন করছে। সাদ্দাম বলেন, আমি মনে করি ছাত্র উপদেষ্টারা দায়িত্ব পালনে শতভাগ ব্যর্থতার পরিচয় দিয়েছে। তারা যখন এই দায়িত্বে আর থাকবে না তখন জনগণ পাই টু পাই হিসাবগুলো তাদের কাছ থেকে বুঝে নেবে। জনগণ তখন বুঝতে পারবে ছাত্র উপদেষ্টাদের অবস্থা আগে কেমন ছিল আর পরে কেমন হয়েছে, কীভাবে থাকতো আর এখন কীভাবে থাকে। কোন অবস্থার পরিবর্তন হয়েছে। আমরা আশা করি বাংলাদেশটা পরিবর্তন হবে, দুর্নীতিমুক্ত হবে দেশ হবে। স্বাধীনতার পরবর্তী দীর্ঘ সময় ধরে গণহত্যা একটা নিত্যনৈমিত্তিক ব্যাপারে পরিণত করা হয়েছিল উল্লেখ করে শিবির সেক্রেটারি বলেন, মুক্তিযুদ্ধের পরেই গণবাহিনী বা রক্ষীবাহিনী গঠন করে হাজার হাজার মানুষকে বিনা বিচারে এক্সট্রা জুডিশিয়াল কিলিং করা হয়েছে। যার ফলশ্রুতিতে এখানে ১৯৭৪ সালে একটা দুর্ভিক্ষ সংঘটিত হয়েছিল। তিনি বলেন, স্বাধীনতার পরে যেভাবে বাংলাদেশকে রিকনস্ট্রাকশন করার দরকার ছিল সেখান থেকে বের হয়ে গিয়ে লুটপাট করা, মানুষকে শোষণের হাতিয়ার হিসেবে ব্যবহার করা, মানুষকে তার মানবিক অধিকার থেকে বঞ্চিত করা, ব্যাংক লুটপট করা। এরপরে ক্ষমতাসীন যারা রাজনৈতিক ব্যক্তিবর্গ ছিল ক্ষমতা বাকশাল কায়েম করে নিজেদের কাছে কুক্ষিগত করে রাখা। এমন একটা অবস্থা পরিস্থিতি সেখানে তৈরি করা হয়েছিল। ছাত্র সংগঠন হিসেবে সবচেয়ে বেশি নির্যাতন ইসলামী ছাত্রশিবির উপরে চালানো হয়েছে উল্লেখ করে সাদ্দাম বলেন, ৩১ শতাংশ গুমের ঘটনায় ভুক্তভোগী একক ছাত্র সংগঠন হিসেবে ইসলামী ছাত্রশিবির। গত ১৫ বছরে নেতা-কর্মীসহ বিভিন্ন পর্যায়ের দায়িত্বশীল ২৫৪ জনকে গুম করা হয়েছে। তৃতীয় স্থানে রয়েছে জামায়াতে ইসলামী। ২৫ শতাংশ। মিডিয়া ট্রায়াল, নানা ধরনের ইসলামোফোবিয়া তৈরি করে জঙ্গি হিসেবে উপস্থাপন করে নির্বিচার ও হত্যাকাণ্ডকে বৈধতা দেওয়া হয়েছিল। বাসা থেকে পড়ার টেবিল থেকে ধরে নিয়ে গিয়ে সামনে অস্ত্র উদ্ধারের নাটক করা হয়েছে। রিমান্ডের নামে অকথ্য নির্যাতন করা হয়েছে। তিনি বলেন, ২০০৯ সাল থেকে ২০২৪ সাল পর্যন্ত ফ্যাসিবাদ বিদায় নেওয়ার আগ পর্যন্ত জুলাই আন্দোলনে আমাদের কয়েকশ ভাই শাহাদাত বরণ করেছে। তার আগ পর্যন্ত ১০৩ জন ভাইকে বিনা বিচারে হত্যা করা হয়েছে, ৮৮ জন ভাইকে শুধুমাত্র ক্রসফায়ার দিয়ে হত্যা করা হয়েছে। গুম করে আয়নাঘরে বন্দি রাখা হয়েছে বছরের পর বছর। এখনো শিবিরের ৭ জন ভাই গুম অবস্থায় রয়েছে। আমরা তাদের অবস্থান জানি না, তারা আসলে কোথায় আছে কী অবস্থায় আছে।",
    "url": "https://www.dhakapost.com/politics/415677",
    "date": "2025-12-10T16:23:39+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 539,
    "scraped_at": "2026-02-05T13:40:55.821622"
  },
  {
    "title": "২৮ অক্টোবর লগি-বৈঠার তাণ্ডব : ঘোষিত কর্মসূচি সফল করার আহ্বান জামায়াতের",
    "body": "২০০৬ সালে ২৮ অক্টোবর আওয়ামী লীগের লগি-বৈঠার তাণ্ডব, গণহত্যা, সন্ত্রাস ও নৈরাজ্যের ঘটনার প্রতিবাদে পূর্ব ঘোষিত ঢাকাসহ সারাদেশের বিক্ষোভ কর্মসূচি সফল করার আহ্বান জানিয়েছে বাংলাদেশ জামায়াতে ইসলামী। দলের সেক্রেটারি জেনারেল সাবেক এমপি অধ্যাপক মিয়া গোলাম পরওয়ার সোমবার (২৭ অক্টোবর) এক বিবৃতিতে ২৮ অক্টোবর (মঙ্গলবার) পূর্ব ঘোষিত কর্মসূচি সর্বাত্মকভাবে সফল করার জন্য দেশবাসীর প্রতি আহ্বান জানান। তিনি বলেন, আগামীকাল ২৮ অক্টোবর জাতির ইতিহাসে এক ভয়াল দিন। ওই দিন আওয়ামী লীগ ও তাদের দোসরদের হামলায় ঢাকাসহ সারাদেশে জামায়াতে ইসলামী ও ইসলামী ছাত্রশিবিরের ১৪ জন নেতাকর্মী শহীদ হন এবং আহত হন সহস্রাধিক নেতা-কর্মী। শুধু ঢাকায় নয়, সারা দেশেই ১৪ দলের সন্ত্রাসীরা হামলা চালিয়ে চরম নৈরাজ্য সৃষ্টি করে। আওয়ামী সন্ত্রাসীরা মানুষ হত্যা করে মৃতদেহের ওপর নৃত্য করে বর্বর আনন্দ-উল্লাসে মেতে ওঠে-যা সারা বিশ্বের গণমাধ্যমে ব্যাপকভাবে প্রচারিত হয়। এই ঘটনা ছিল পূর্বপরিকল্পিত মানবতাবিরোধী গণহত্যা। এই নৃশংস ঘটনার প্রতিবাদে মঙ্গলবার পূর্ব ঘোষিত কর্মসূচির আলোকে দেশের সব মহানগরী, জেলা, উপজেলা ও থানা পর্যায়ে সভা-সমাবেশ ও বিক্ষোভ মিছিল এবং সব পর্যায়ে আলোচনা সভা ও দোয়া মাহফিল অনুষ্ঠিত হবে। ঘোষিত কর্মসূচিতে স্বতঃস্ফূর্তভাবে অংশগ্রহণ করে সর্বাত্মকভাবে সফল করার জন্য জামায়াতে ইসলামীর সব শাখা সংগঠন ও দেশবাসীর প্রতি উদাত্ত আহ্বান জানান তিনি।",
    "url": "https://www.dhakapost.com/politics/405124",
    "date": "2025-10-27T21:41:19+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 181,
    "scraped_at": "2026-02-05T13:40:57.436249"
  },
  {
    "title": "বাংলাদেশে এখন বড় চ্যালেঞ্জ আদর্শিক প্রতিশ্রুতিতে টিকে থাকা",
    "body": "বাংলাদেশের বর্তমান বাস্তবতায় নৈতিক ও আদর্শিক কমিটমেন্টের ওপরে টিকে থাকার আহ্বান জানিয়েছেন বাংলাদেশ জামায়াতে ইসলামীর কেন্দ্রীয় নির্বাহী পরিষদ সদস্য ও ঢাকা মহানগর দক্ষিণের আমির নূরুল ইসলাম বুলবুল। তিনি বলেন, আজকের বাংলাদেশের সবচেয়ে বড় চ্যালেঞ্জ দুর্নীতি ও নৈতিকতার অবক্ষয়। তার চেয়েও বড় চ্যালেঞ্জ আদর্শিক কমিটমেন্টের ওপরে টিকে থাকা। চলমান বাস্তবতায় দুর্নীতি, সন্ত্রাস, চাঁদাবাজ, খুন-ধর্ষণমুক্ত নতুন বাংলাদেশ বিনির্মাণের জন্য যে সৎ, দক্ষ, দেশপ্রেমিক, খোদাভীরু নেতৃত্ব দরকার। আজ (শনিবার) সকালে বাংলাদেশ-চীন মৈত্রী সম্মেলন কেন্দ্রে আয়োজিত দেশের ঐতিহ্যবাহী শিক্ষাপ্রতিষ্ঠান তামিরুল মিল্লাত কামিল মাদ্রাসার ছাত্রছাত্রীদের ১ম অ্যালামনাই অনুষ্ঠানে আলোচকের বক্তব্যে এসব কথা বলেন তিনি। অনুষ্ঠানে সভাপতিত্ব করেন ডক্টর খলীলুর রহমান মাদানী। তামিরুল মিল্লাত মাদ্রাসার প্রতিষ্ঠালগ্ন থেকে বর্তমান ১২০টি ব্যাচের রেজিস্ট্রেশনকৃত ৩ হাজার শিক্ষার্থীও এতে অংশ নেন। নূরুল ইসলাম বুলবুল বলেন, চলমান বাস্তবতায় দুর্নীতি, সন্ত্রাস, চাঁদাবাজ, খুন-ধর্ষণমুক্ত নতুন বাংলাদেশ বিনির্মাণে তামিরুল মিল্লাত মাদ্রাসা সৎ, দক্ষ, দেশপ্রেমিক, খোদাভীরু তরুন নেতৃত্ব ও প্রজন্ম তৈরি করে যাচ্ছে। আগামী দিনের নতুন বাংলাদেশ বিনির্মাণের জন্য তামিরুল মিল্লাত মাদ্রাসার সাবেক শিক্ষার্থীরা ঐতিহাসিক অবদান রাখবে এমন আশাবাদ ব্যক্ত করে বুলবুল বলেন, একটা বিশেষ স্থান দখল করে রেখে যাত্রাবাড়ী অঞ্চলে মাদ্রাসার ছাত্ররাই মূলত নেতৃত্ব দিয়েছিল। অথচ আজকে মাদ্রাসার ছাত্ররা চরম বাস্তবতার মুখোমুখি। তিনি বলেন, আজকের বাংলাদেশে নৈতিকতা সম্পন্ন ছাত্র, মেধাবী এবং নৈতিকতার সমন্বয়ে দক্ষতা এবং সততা ও দেশপ্রেমের সমন্বয়ে প্রজন্ম গড়ে তুলতে অগ্রনী ভূমিকা পালন করছে তামিরুল মিল্লাত মাদ্রাসা। তারা বাংলাদেশের প্রতিটি সেক্টরে, বাংলাদেশের সমাজ, রাষ্ট্র, শিক্ষা প্রতিষ্ঠান পরিচালনার পাশাপাশি আন্তর্জাতিক ক্ষেত্রেও বিভিন্ন গুরুত্বপূর্ণ অঙ্গনে গুরুত্বপূর্ণ বিশ্ববিদ্যালয়সহ শিক্ষা প্রতিষ্ঠানসহ রাষ্ট্র পরিচালনায় তারা ঐতিহাসিক অবদান রাখছেন।",
    "url": "https://www.dhakapost.com/politics/406125",
    "date": "2025-11-01T15:00:29+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 231,
    "scraped_at": "2026-02-05T13:41:00.587698"
  },
  {
    "title": "জামায়াত আমিরের সঙ্গে আর্জেন্টিনা রাষ্ট্রদূতের সৌজন্য সাক্ষাৎ",
    "body": "বাংলাদেশ জামায়াতে ইসলামীর আমির ডা. শফিকুর রহমানের সঙ্গে সৌজন্য সাক্ষাৎ করেছেন ঢাকায় নিযুক্ত আর্জেন্টিনার রাষ্ট্রদূত মার্সেলো কার্লোস সেসা। মঙ্গলবার (৩০ সেপ্টেম্বর) সকাল ৯টায় জামায়াত আমিরের বসুন্ধরা কার্যালয়ে এ সৌজন্য সাক্ষাৎ অনুষ্ঠিত হয়। বৈঠকের শুরুতেই তিনি জামায়াত আমির ডা. শফিকুর রহমানের স্বাস্থ্যের খবর নেন ও তার দ্রুত আরোগ্য কামনা করেন। বৈঠকটি অত্যন্ত আন্তরিকতা ও হৃদ্যতাপূর্ণ পরিবেশে অনুষ্ঠিত হয়। বৈঠকে তারা বাংলাদেশে বিরাজমান সার্বিক পরিস্থিতি এবং বাংলাদেশ ও আর্জেন্টিনার দ্বিপক্ষীয় সম্পর্ক, বিনিয়োগ, আন্তর্জাতিক সম্পর্কসহ স্বার্থসংশ্লিষ্ট বিষয়ে আলোচনা করেন। এসময় রাষ্ট্রদূত ভবিষ্যতে বাংলাদেশের প্রতি তাদের দৃঢ় সমর্থনের কথা পুনর্ব্যক্ত করেন। একই সঙ্গে বাংলাদেশ ও আর্জেন্টিনার দ্বিপক্ষীয় অর্থনৈতিক সম্পর্ক এবং উন্নয়ন ও অগ্রগতির ধারা ভবিষ্যতে অব্যাহত থাকবে বলে তারা আশা ব্যক্ত করেন। এ সময় উপস্থিত ছিলেন, সহকারী সেক্রেটারি জেনারেল, কেন্দ্রীয় প্রচার ও মিডিয়া বিভাগের প্রধান এড. এহসানুল মাহবুব জুবায়ের এবং জামায়াত আমিরের পররাষ্ট্র বিষয়ক উপদেষ্টা প্রফেসর ড. মাহমুদুল হাসান।",
    "url": "https://www.dhakapost.com/politics/398562",
    "date": "2025-09-30T11:21:50+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 135,
    "scraped_at": "2026-02-05T13:41:02.153135"
  },
  {
    "title": "ওসমান হাদিকে দেখতে ঢাকা মেডিকেলে নাহিদ ইসলাম",
    "body": "ইনকিলাব মঞ্চের মুখপাত্র ওসমান হাদিকে দেখতে ঢাকা মেডিকেল কলেজ হাসপাতালে এসেছেন জাতীয় নাগরিক পার্টির (এনসিপি) আহ্বায়ক নাহিদ ইসলাম। শুক্রবার (১২ ডিসেম্বর) বিকেল ৫টার দিকে তিনি ঢামেকে আসেন। এর আগে দুপুর ২টা ২৫ মিনিটে গুলিবিদ্ধ হন ঢাকা-৮ আসনের স্বতন্ত্র প্রার্থী ও ইনকিলাব মঞ্চের মুখপাত্র শরিফ ওসমান হাদি। তার সঙ্গে থাকা সহযোগীরা বলছেন, মোটরসাইকেলে করে এসে দুর্বৃত্তরা হাদিকে লক্ষ্য করে গুলি চালিয়েছে। এরপর সঙ্গে সঙ্গে হাদিকে ঢাকা মেডিকেল কলেজ হাসপাতালের জরুরি বিভাগে ভর্তি করা হয়। ইনকিলাব মঞ্চের সদস্য মো. সারোয়ার বলেন, হাদি ভাই ও আমরা প্রতি শুক্রবার ঢাকা-৮ আসনের বিভিন্ন এলাকাতে নির্দিষ্ট করে ওই এলাকার মসজিদগুলোতে যাই এবং নির্বাচনী প্রচারণা চালাই। সেই হিসেবে বিজয়নগর এলাকার কিছু মসজিদের তালিকা করা হয়। সেই তালিকা হাদি ভাই আমাদের হাতে তুলে দিয়ে বলেন, তোমরা আজকেও এসব মসজিদে প্রচারণা চালাও। নির্বাচনী প্রচারণা শেষে আমরা একসঙ্গে লাঞ্চ করব। আর আমি একটি মসজিদে যাচ্ছি, সেখানে তোমাদের আসা লাগবে না, তোমরা এসো না। সকাল সাড়ে ১১টায় হাদি ভাইয়ের সঙ্গে আমাদের এই সর্বশেষ কথা হয়। ইনকিলাব মঞ্চের আরেক সদস্য ইসরাফিল বলেন, হাদি ভাই রিকশায় ছিলেন। মোটরসাইকেলে করে এসে দুর্বৃত্তরা গুলি ছুড়ে পালিয়ে যায়। এ বিষয়ে বিস্তারিত এখন আর কিছু বলতে পারব না। হাদি ভাই চিকিৎসাধীন রয়েছেন। আমরা শুনেছি তার অপারেশন হচ্ছে। সবার কাছে দোয়া চাই।",
    "url": "https://www.dhakapost.com/politics/416157",
    "date": "2025-12-12T17:35:51+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 194,
    "scraped_at": "2026-02-05T13:41:03.823590"
  },
  {
    "title": "শাপলা কলির ডিজাইন পাইনি, নির্বাচনী প্রচারণার কাজে নামতে পারছি না",
    "body": "জাতীয় নাগরিক পার্টি (এনসিপি) মুখ্য সমন্বয়ক নাসীরুদ্দীন পাটওয়ারী বলেছেন, নির্বাচন কমিশন থেকে শাপলা কলির ডিজাইন পায়নি। আমরা নির্বাচনী প্রচারণার কাজে নামতে পারছি না। এই ধরনের পরিস্থিতির মধ্য দিয়ে আমরা যাচ্ছি। রোববার (২৩ নভেম্বর) সকালে শহীদ আবু সাঈদ কনভেনশন হলে এক সংবাদ সম্মেলনে তিনি এসব কথা বলেন। নাসীরুদ্দীন পাটওয়ারী বলেন, আমাদের দল গঠনের পরে রেজিস্ট্রেশনের জন্য সব পেপার সাবমিট করার পরে আমাদের প্রত্যেকটা দলীয় অফিসে হয়রানি করা হয়েছে। বিভিন্ন সংস্থার যারা ব্যক্তিবর্গ রয়েছেন, তারা সেখানে যারা ভাড়া দিয়েছিল, তাদের ডিস্টার্ব করেছিল। মাঠ পর্যায়ে তাদের হুমকি থেকে শুরু করে পারিবারিক হেনস্তা পর্যন্ত করেছিল। প্রতীকের ক্ষেত্রে আমাদের তারা জুতার তলা ক্ষয় করেছে। কিন্তু শেষ পর্যন্ত বৃহত্তর স্বার্থে দেশের পরিস্থিতি বিবেচনায় আমরা শাপলাকলি মার্কা নিয়েছিলাম। কিন্তু এখন পর্যন্ত ইলেকশন কমিশন থেকে আমরা আমাদের শাপলা কলির যে ডিজাইনটা এটা এখনো পাইনি। আমরা নির্বাচনী প্রচারণার কাজে নামতে পারছি না। এই ধরনের পরিস্থিতির মধ্য দিয়ে আমরা যাচ্ছি। তিনি আরও বলেন, জুলাই সনদ এবং সংস্কার প্রক্রিয়া ঐকমত্য কমিশন থেকে আদেশ বাস্তবায়ন পর্যন্ত আমাদের একটা জার্নি ছিল। আমরা বলেছিলাম, সংস্কার বিচার তারপরে হলো নির্বাচন। সংস্কারের কার্যক্রম একটা প্রক্রিয়ায় গিয়েছে। এখন আমাদের রাজনৈতিক দলগুলোর ওপরে এটা বাস্তবায়ন কীভাবে আমরা করব? তাদের কমিটমেন্ট ইস্যু এবং বিচারের জায়গায় শেখ হাসিনার রায় হয়েছে। আমরা গতকালকে মিছিল করেছিলাম যে তার রায়টা যেটা হয়েছে এটা বাস্তবায়ন প্রক্রিয়ায় সরকারকে যাওয়ার জন্য। আমরা এই দুইটা প্রক্রিয়ার শেষ করে, ইলেকশন প্রসেসে যাচ্ছি। আমরা যে কমিটমেন্টটা দিয়েছিলাম সেই কমিটমেন্টটা আমরা রেখেছি। আগামীতে ইনশাআল্লাহ সংসদে গিয়ে জনগণকে যে কমিটমেন্টগুলো সেগুলো ইনশাআল্লাহ বাস্তবায়ন করার প্রচেষ্টা চালাবো। ২৪ গণঅভ্যুত্থানের চেতনা বিক্রি করা হচ্ছে? এমন প্রশ্ন তুলে নাসীরুদ্দীন পাটওয়ারী বলেন, মুক্তিযুদ্ধ হয়েছিল সেখানে মুক্তিযুদ্ধের চেতনা ছিল সাম্য, মানবিক মর্যাদা এবং ন্যায়বিচার। এই তিনটি চেতনা থেকে মুক্তিযুদ্ধকে শুধু আওয়ামী লীগ নিজের পকেটস্থ করেছিল। ফলে চেতনা অর্থ খারাপ না, স্পিরিট জিনিসটা খারাপ না, যদি সাম্য, মানবিক, মর্যাদা এবং ন্যায়বিচারের ভিত্তিতে একটি দেশ আমরা গড়তে পারতাম, তাহলে আজকে ২০২৪ এ এসে আমাদের ২০০০ শহীদ হতো না। তেমনিভাবে যারা কুলি, মজুর শ্রমিক আমাদের শিক্ষার্থী ভাইয়েরা রাজপথে এসে রক্ত দিয়ে ছিলেন। তারা একটা স্পিরিটের জন্য রক্ত দিয়েছিলেন। তাদের স্পিরিটটা ছিল বাংলাদেশে একটা নিউ সেটেলমেন্ট হবে। বাংলাদেশে একটা সোশ্যাল কন্টাক্ট হবে। বাংলাদেশের পলিটিক্যাল কালচার যেটা রয়েছে সেটার পরিবর্তন হবে। এই অভ্যুত্থানের স্পিরিট ছিল আর কোনো ব্যক্তি বা পরিবার করতে পারবে না। এই অভ্যুত্থানের স্পিরিট ছিল আমরা নারীদের জন্য একটি সুন্দর সমাজ তৈরি করব। এই অভ্যুত্থানের স্পিরিট ছিল আমাদের যারা মিডিয়া সেক্টরে ভাইয়েরা কাজ করছেন তাদের জন্য আমরা সুন্দর এনভায়রনমেন্ট সৃষ্টি করে দেব। তিনি আরও বলেন, গণঅভ্যুত্থানের যারা লড়াইটা করেছিল তাদের সংসদে যাওয়াটা অপরিহার্য। এই জন্য আমরা যারা ভালো ক্যান্ডিডেট তাদের ঘোষণা করব। আজকে তাদের ভাইভা শুরু হবে। তারা শাপলা কলি মার্কা নিয়ে সংসদে যাবে। তারা আপনাদের যে স্পিরিট গুলো রয়েছে, আমরা সংসদে গিয়ে সত্যিকার অর্থে বাস্তবায়ন করবো। বিচার বিভাগ স্বাধীন নয় জানিয়ে তিনি বলেন, আমরা বিচার বিভাগ স্বাধীন করতে চাই। এটা গণঅভ্যুত্থানের চেতনা। যেই চেতনাগুলার কথা বলি আমরা সেগুলো যদি সত্যিকার অর্থে বাংলাদেশে বাস্তবায়ন করতে পারি, তাহলেই ভবিষ্যৎ যে বাংলাদেশের স্বপ্নটা আমি আপনি দেখি সেটা আমাদের গঠন করা সম্ভব। এনসিপির মুখ্য সমন্বয়ক বলেন, নির্বাচন কমিশনে যারা আওয়ামী লীগ ছিল, তাদের তারা রিমুভ করে নাই। প্রশাসনে যারা আওয়ামী লীগ ছিল তাদের এখনো রেখে দিয়েছে। প্রস্তাবনা উঠেছিল দলীয় বিবেচনায় বিভিন্ন জায়গায় প্রশাসনিক নিয়োগ না দিয়ে স্বচ্ছ একটা প্রক্রিয়ার মধ্যমে দেওয়া। আমাদের প্রশাসনের যিনি এখন হেড এই কার্যক্রমটা ইউনূস স্যার হাতে নিয়েছেন। আমাদের যে রাজনৈতিক কালচার রয়েছে, সেই দলগুলোকে বিভিন্নভাবে আগে যেভাবে ডিজিএফআই থেকে শুরু করে বিভিন্ন সংস্থা ব্যবহার করে হুমকি-ধামকি দিয়ে বিভিন্ন অ্যালায়েন্সে নেওয়ার চেষ্টা করা হয়েছে। সেভাবেই এখন এই প্রক্রিয়াগুলো চলমান রয়েছে। এনসিপির মুখ্য সমন্বয়ক বলেন, আমরা একটা রেভলেশনারি ফোর্স হিসেবে কাজ করেছিলাম। আমরা এখন ডেমোক্রেটিক প্রক্রিয়ার মাধ্যমে যাচ্ছি। কিন্তু এই ডেমোক্রেটিক প্রক্রিয়ায় আমরা যখন তরুণদের নিয়ে যাচ্ছি। তিনি বলেন, আজকে আমরা যেখানে উপস্থিত হয়েছি আমাদের ১০টা বোর্ড রয়েছে। প্রত্যেকটা বোর্ডে ১০ জন করে মেম্বার রয়েছেন। আমাদের এই পর্যন্ত ১ হাজার ৪৮৪ আবেদন ফর্ম দিতে সক্ষম হয়েছি। আমাদের প্রতি আসনে গড়ে পাঁচজন করে প্রার্থী রয়েছেন। আমরা অনলাইন এবং অফলাইন দুটি প্রক্রিয়ায় ফর্ম ছেড়েছিলাম। আমাদের অফলাইনে ৭৬১ জন ফর্ম নিয়েছে। আমাদের অনলাইনে ৭২৩ জন ফর্ম নিয়েছিলেন। সুতরাং আমরা আজকে তাদের ভাইভা শুরু করেছি। আমাদের যারা বিভাগীয় সম্পাদক আপনারা জানেন তাদের নিয়ে আমরা বসেছি। এখানে ১০টা সাংগঠনিক বিভাগ আমরা করেছি।",
    "url": "https://www.dhakapost.com/politics/411579",
    "date": "2025-11-23T13:17:31+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 658,
    "scraped_at": "2026-02-05T13:41:06.176805"
  },
  {
    "title": "খুবই এক্সসাইটিং একটা জার্নি হবে : সাবিলা নূর",
    "body": "ছোট পর্দার জনপ্রিয় অভিনেত্রী সাবিলা নূর সম্প্রতি এক সংবাদ সম্মেলনে তার নতুন সিনেমা ‘বনলতা এক্সপ্রেস’ নিয়ে নিজের অনুভূতি প্রকাশ করেছেন। শুরু থেকেই এই সিনেমার অংশ হওয়া নিয়ে নিজের মিশ্র অভিজ্ঞতার কথা জানান তিনি। সংবাদ সম্মেলনে সাবিলা নূর বলেন, ‘আমার মধ্যে আসলে কিছুটা নার্ভাসনেস ছিল, যখন তানিম ভাইয়া প্রথমে আমাকে এ চরিত্রটির কথা বলেন। তবে এর পরপরই যখন শুনলাম যে, আমাদের কিংবদন্তি অভিনয়শিল্পী মোশাররফ করিম ও চঞ্চল চৌধুরীকে একসাথে একটি সিনেমাতে পাবো।’ তিনি আরও জানান, সিনেমার স্ক্রিপ্ট তাকে আরও বেশি আগ্রহী করে তোলে। সাবিলার কথায়, ‘সেই সাথে স্বাধীন ভাইয়া এবং সামিউলের স্ক্রিপ্টের কথা বলতে হয়। তারা এত দুর্দান্তভাবে সংলাপ লিখেছেন, সবকিছু দেখার পরে মনে হলো এটা খুবই এক্সসাইটিং একটা জার্নি হবে।’ ‘আমি প্রত্যাশা করছি, বনলতা এক্সপ্রেসের জার্নিটা অনেক দুর্দান্ত কিছু একটা হবে।’ গুণী সব সহ-অভিনেতা এবং শক্তিশালী চিত্রনাট্যের কারণে অভিনেত্রী মনে করছেন, 'বনলতা এক্সপ্রেস' দর্শকদের কাছে একটি ভিন্ন অভিজ্ঞতা নিয়ে হাজির হবে।",
    "url": "https://www.dhakapost.com/entertainment/416841",
    "date": "2025-12-15T15:51:39+06:00",
    "author": "বিনোদন ডেস্ক",
    "category": "entertainment",
    "language": "bn",
    "token_count": 141,
    "scraped_at": "2026-02-05T13:41:08.186315"
  },
  {
    "title": "জামায়াতকে ভোট দিলে শান্তিতে থাকতে দেওয়া হবে না : বিএনপি নেতা",
    "body": "আপনারা ভোট দিলে বিএনপিকে দেবেন, না দিলে ঘরে শুয়ে থাকবেন। কিন্তু আমাদের চোখের সামনে দিয়ে জামায়াত-রাজাকারদের ভোট দিলে বাড়িতে শান্তিতে থাকতে দেওয়া হবে না। ভোটারদের এমন হুমকি দেওয়ার অভিযোগ উঠেছে বিএনপির এক নেতার বিরুদ্ধে। বিএনপির ওই নেতার নাম মতিউর রহমান সাগর। শরীয়তপুরের নড়িয়া উপজেলায় নির্বাচনী প্রচারণাকালে ফেসবুক লাইভে এসে তিনি এমন হুমকি দেন বলে জানা গেছে। শনিবার (১৩ ডিসেম্বর) রাতে নড়িয়া উপজেলার বাংলাবাজার এলাকায় অনুষ্ঠিত এক নির্বাচনী প্রচারণায় উপজেলা বিএনপির সাংগঠনিক সম্পাদক মতিউর রহমান সাগরের এ বক্তব্য সামাজিক যোগাযোগমাধ্যমে ছড়িয়ে পড়লে ব্যাপক সমালোচনা ও উত্তেজনার সৃষ্টি হয়। প্রচারণাকালে তিনি নিজের ফেসবুক আইডি থেকে প্রায় ১৩ মিনিটের একটি লাইভ ভিডিও করেন। সেখানেই তিনি এই হুমকিমূলক বক্তব্য দেন। ভিডিওটি ভাইরাল হওয়ার পর সমালোচনার মুখে তিনি তার আইডি থেকে ভিডিওটি সরিয়ে ফেলেন। তবে এর আগেই ভিডিওটি বিভিন্ন মাধ্যমে ছড়িয়ে পড়ে। এ বিষয়ে শরীয়তপুর-২ আসনের সহকারী রিটার্নিং কর্মকর্তা ও নড়িয়া উপজেলা নির্বাহী কর্মকর্তা (ইউএনও) মো. আব্দুল কাইয়ুম খান বলেন, ভিডিওটি আমাদের হাতে এসেছে। এটি স্পষ্টভাবে নির্বাচনী আচরণবিধি লঙ্ঘনের পর্যায়ে পড়ে। তবে এখনো এ বিষয়ে কোনো লিখিত অভিযোগ পাওয়া যায়নি। অভিযোগ পেলে সংশ্লিষ্ট ইলেক্টোরাল কমিটি প্রয়োজনীয় ব্যবস্থা নেবে। অভিযোগের বিষয়ে জানতে মতিউর রহমান সাগরের মুঠোফোনে একাধিকবার যোগাযোগের চেষ্টা করা হলেও তিনি ফোন রিসিভ করেননি। তার বক্তব্যের তীব্র নিন্দা জানিয়ে শরীয়তপুর-২ আসনের জামায়াত মনোনীত প্রার্থী অধ্যাপক ডা. মাহমুদ হোসেন বকাউল বলেন, আমি যতটুকু জানি, তিনি নড়িয়া উপজেলা বিএনপির সাংগঠনিক সম্পাদক। তার কাছ থেকে এ ধরনের বক্তব্য অনাকাঙ্ক্ষিত। যদিও এখন এ ধরনের বক্তব্য ভোটারদের ওপর তেমন প্রভাব ফেলে না, তবুও একজন দায়িত্বশীল নেতার কাছ থেকে এমন বক্তব্য সঠিক নয়। বিষয়টি প্রশাসনের দৃষ্টি আকর্ষণ করছি। নড়িয়া উপজেলা বিএনপির সভাপতি দাদন মুন্সি বলেন, এ ধরনের বক্তব্য গ্রহণযোগ্য নয় এবং এতে নির্বাচনী পরিবেশ ক্ষতিগ্রস্ত হতে পারে। বিষয়টি আমাদের নজরে আসেনি। তবে ঘটনা সত্য হলে দলীয়ভাবে প্রয়োজনীয় সিদ্ধান্ত নেওয়া হবে। উল্লেখ্য, শরীয়তপুর-২ আসনে আসন্ন ত্রয়োদশ নির্বাচনে বাংলাদেশ জাতীয়তাবাদী দল (বিএনপি) মনোনীত প্রার্থী শফিকুর রহমান কিরণ এবং জামায়াতে ইসলামীর মনোনীত প্রার্থী ডা. মাহমুদ হোসেন বকাউল প্রতিদ্বন্দ্বিতা করছেন।",
    "url": "https://www.dhakapost.com/country/416700",
    "date": "2025-12-14T22:28:17+06:00",
    "author": "জেলা প্রতিনিধি",
    "category": "country",
    "language": "bn",
    "token_count": 305,
    "scraped_at": "2026-02-05T13:41:09.872318"
  },
  {
    "title": "ক্ষমতায় গেলে শারীরিক প্রতিবন্ধি শিশুদের বিকাশে পদক্ষেপ নেবে জামায়াত",
    "body": "ঢাকা-১০ আসনে জামায়াত মনোনীত সংসদ সদস্য পদপ্রার্থী ও চাকসুর সাবেক ভিপি অ্যাডভোকেট জসিম উদ্দিন সরকার বলেছেন, জামায়াত ক্ষমতায় গেলে শারীরিক প্রতিবন্ধকতায় আটকে থাকা শিশুদের বিকাশে রাষ্ট্রীয়ভাবে কার্যকর পদক্ষেপ গ্রহণ করা হবে। আন্তর্জাতিক প্রতিবন্ধী দিবস উপলক্ষে আজ (মঙ্গলবার) ঢাকা-১০ আসন এলাকায় স্থানীয় প্রতিবন্ধীদের ‘‘অপ্রতিরোধ্য সম্মাননা” প্রদান অনুষ্ঠানে প্রধান অতিথির বক্তব্যে তিনি এসব কথা বলেন। অ্যাডভোকেট জসিম উদ্দিন সরকার বলেন, একজন প্রতিবন্ধী শিশুকে একটি পরিবারের পক্ষে এককভাবে গড়ে তোলা কষ্টসাধ্য। প্রতিবন্ধীদের গড়ে তুলতে সামাজিক সহযোগিতা বৃদ্ধি করতে হবে। এটি সামাজিক দায়বদ্ধতার অন্যতম একটি অংশ। তিনি বলেন, প্রতিবন্ধীদের সঠিকভাবে গড়ে তুলতে পারলে তাদের জাতীয় সম্পদে রূপ দেওয়া যায়। তাদের রয়েছে অভাবনীয় প্রতিভা এবং মেধা। যার দৃষ্টান্ত ইতোপূর্বে অনেকেই স্থাপন করেছে। প্রতিবন্ধী না বলে প্রতিবন্ধকতায় আটকে আছে বলতে আহ্বান জানিয়ে তিনি বলেন, স্টিফেন হকিং শারীরিক প্রতিবন্ধকতায় আটকে ছিলেন অথচ তিনি পৃথিবীর ইতিহাসে বিখ্যাত পদার্থবিজ্ঞানী। স্টিফেন হকিং শারীরিকভাবে একটু দুর্বল হলেও নিজের প্রতিভা, মেধা বিশ্ববাসীর সামনে উপস্থাপন করেছেন। এটি তিনি এককভাবে পারেননি। বরং তার পরিবার, তার সমাজ তাকে এই কাজটি করতে সহযোগিতা করেছেন। যার ফলে তিনি পৃথিবীর ইতিহাসে বিখ্যাত পদার্থবিজ্ঞানী হতে পেরেছেন। আমরাও যদি শারীরিক প্রতিবন্ধকতায় আটকে থাকা আমাদের শিশুদের প্রতি সামাজিক দায়বদ্ধতা থেকে সহযোগিতায় এগিয়ে আসি তবে আমাদের শিশুরাও বিশ্বের বুকে সফলতার স্বাক্ষর রাখতে পারবে। তিনি বলেন, ১৯৯২ সাল থেকে আন্তর্জাতিক প্রতিবন্ধী দিবস পালিত হলেও দিবস পালনের মাধ্যমে বাংলাদেশ কেবল এর ধারাবাহিকতা অব্যাহত রেখেছে। প্রকৃত অর্থে শারীরিক প্রতিবন্ধকতায় আটকে থাকা শিশুদের বিষয়ে কার্যকর কোনো পদক্ষেপ গ্রহণ করেনি। তিনি আরও বলেন, ঢাকা-১০ আসনের জনগণ তাকে নির্বাচিত করলে তিনি সমাজের প্রতিটি স্তরের প্রত্যেক নাগরিকের জন্য রাষ্ট্রীয় সুযোগ-সুবিধা সমানভাবে নিশ্চিতকরণে কাজ করবেন। প্রতিবন্ধী ভাতার নামে সামান্য ভাতা দিয়েই রাষ্ট্রের দায়িত্ব শেষ নয়। বরং রাষ্ট্রের দায়িত্ব হচ্ছে প্রতিটি নাগরিককে মর্যাদাবান করে গড়ে তোলা। ঢাকা মহানগর দক্ষিণের কর্মপরিষদ সদস্য ও ঢাকা-১০ আসনে জামায়াতে ইসলামীর নির্বাচন পরিচালক অধ্যাপক নুর নবী মানিকের সভাপতিত্বে অনুষ্ঠানে বিশেষ অতিথি ছিলেন ঢাকা-১০ আসনের নারী সমন্বয়ক ড. ফেরদৌস আরা খানম বকুল এবং সৃজনশীল নারী ও প্রতিবন্ধী উন্নয়ন সংস্থার সেক্রেটারী রওশন আরা। নিউমার্কেট থানা আমির মাওলানা মহিব্বুল হক ফরিদের পরিচালনায় স্থানীয় সাইয়্যেদনা কমিউনিটি সেন্টারে অনুষ্ঠিত অপ্রতিরোধ্য সম্মাননা অনুষ্ঠানে আরও বক্তব্য রাখেন ধানমন্ডি থানার সাবেক আমির এডভোকেট জসিম উদ্দিন তালুকদার, হাজারীবাগ দক্ষিণ থানা আমির আখতারুল আলম সোহেল।",
    "url": "https://www.dhakapost.com/politics/413858",
    "date": "2025-12-02T18:32:58+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 339,
    "scraped_at": "2026-02-05T13:41:13.508589"
  },
  {
    "title": "কোনো প্রাইভেট প্রেসে যেন ব্যালট ছাপানো না হয় : বিএনপি",
    "body": "অতীতের মতো আগামী সংসদ নির্বাচন উপলক্ষ্যে সরকারি প্রেসে (বিজি প্রেস) ব্যালট ছাপানোর দাবি জানিয়েছে বিএনপি। বৃহস্পতিবার (০৪ ডিসেম্বর) রাজধানীর আগারগাঁওয়ে নির্বাচন ভবনে বিকেল সাড়ে ৪টায় প্রধান নির্বাচন কমিশনারের (সিইসি) সঙ্গে বৈঠকে বসে বিএনপির একটি প্রতিনিধি দল। বিএনপির স্থায়ী কমিটির সদস্য নজরুল ইসলাম খানের নেতৃত্বে প্রতিনিধি দলে ছিলেন চেয়ারপারসনের উপদেষ্টা ইসমাইল জবিউল্লাহ এবং নির্বাচন কমিশনের সাবেক ভারপ্রাপ্ত সচিব ড. মোহাম্মদ জকরিয়া। বৈঠক শেষে নজরুল ইসলাম খান বলেন, আমরা বলেছিলাম, কোনো প্রাইভেট প্রতিষ্ঠানে যেন ব্যালট ছাপানো না হয়। ইসি এই বিষয়ে দলটিকে আশ্বস্ত করে জানিয়েছে যে, তারা প্রাইভেট কোনো প্রতিষ্ঠানে ব্যালট পেপার মুদ্রণের দায়িত্ব দেবে না। ব্যালট পেপার ছাপানোর বিষয়ে বিএনপি তাদের অবস্থান স্পষ্ট করেছে। সাধারণত সরকারি প্রিন্টিং প্রেসে ব্যালট পেপার ছাপা হলেও, এবার এর বাইরেও ছাপানোর আলোচনার কথা শোনা গিয়েছিল।",
    "url": "https://www.dhakapost.com/politics/414334",
    "date": "2025-12-04T18:18:34+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 119,
    "scraped_at": "2026-02-05T13:41:15.648422"
  },
  {
    "title": "যারা পাথর মেরে মানুষ হত্যা করে, আমরা সবসময় তাদের বিরুদ্ধে",
    "body": "ইসলামী ছাত্রশিবিরের কেন্দ্রীয় সভাপতি জাহিদুল ইসলাম বলেছেন, আমরা কোনো ব্যক্তি বা দলের বিরুদ্ধে নই। কিন্তু যারা সন্ত্রাস করে, পাথর মেরে মানুষ হত্যা করে, মনোনয়ন না পেয়ে নিজেদের কর্মীকে হত্যা করে, চাঁদাবাজি-টেন্ডারবাজি-লুটপাট করে, আমরা সবসময় তাদের বিরুদ্ধে দাঁড়াবো। ফটিকছড়িতে আমাদের বহু ভাই রক্ত দিয়েছেন, আমরা তা ভুলিনি। বৃহস্পতিবার (১১ ডিসেম্বর) চট্টগ্রামের ফটিকছড়ি ও ভূজপুর উন্নয়ন ফোরামের আয়োজনে ছাত্র ও যুব সমাবেশে প্রধান অতিথির বক্তব্যে তিনি এসব কথা বলেন। জাহিদুল ইসলাম বলেন, একসময় ধানভরা গোলা আর পুকুরভরা মাছ ছিল বাংলাদেশে। কিন্তু শেখ মুজিবের জুলুমতন্ত্র ও লুটপালতন্ত্রের কারণে দেশে দুর্ভিক্ষের সৃষ্টি হয়। দেশের মানুষ স্বাধীনতার জন্য রক্ত দিলেও প্রকৃত স্বাধীনতার স্বাদ পায়নি। শেখ হাসিনার আমলে সেনা অফিসার, আলেম-ওলামাসহ বহু মানুষ হত্যা ও গুমের শিকার হয়েছেন বলেও অভিযোগ করেন তিনি। তিনি বলেন, বারবার বাংলাদেশের স্বাধীনতাকে হরণ করা হয়েছে। ব্রিটিশ ঔপনিবেশিক শাসনামল থেকেই দেশি-বিদেশি শক্তি এদেশকে গোলামির শৃঙ্খলে আবদ্ধ রাখার ষড়যন্ত্র করে এসেছে। বাংলাদেশ সরকারের অতিরিক্ত সচিব (অব) গোলাম হোসেনের সভাপতিত্বে সমাবেশে প্রধান বক্তা ছিলেন, চট্টগ্রাম-২ (ফটিকছড়ি) আসনের সংসদ সদস্য প্রার্থী অধ্যক্ষ মুহাম্মদ নুরুল আমিন। বিশেষ অতিথির বক্তব্যে রাখেন, ছাত্রশিবিরের চট্টগ্রাম মহানগরী উত্তরের সভাপতি তানজির হোসেন জুয়েল, দক্ষিণের সভাপতি মাইনুল ইসলাম মামুন, চবি শাখা শিবিরের সভাপতি মোহাম্মদ আলি। উত্তর জেলা ছাত্রশিবিরের সভাপতি শওকত আলী, উত্তর জেলা জামায়াতের সেক্রেটারি আব্দুল জব্বার। ইসলামী ছাত্রশিবির প্রতিষ্ঠালগ্ন থেকেই তরুণ সমাজকে সৎ, দক্ষ, দেশপ্রেমিক ও যোগ্য নাগরিক হিসেবে গড়ে তোলার কাজ করছে উল্লেখ করে জাহিদুল ইসলাম বলেন, বাংলাদেশের প্রতিটি গুরুত্বপূর্ণ আন্দোলন ও ঐতিহাসিক পর্বে ছাত্রশিবির গুরুত্বপূর্ণ ভূমিকা রেখেছে। স্বাধীনতার লক্ষ্য ছিল ইনসাফ, মানবিকতা ও সাম্য প্রতিষ্ঠা। কিন্তু স্বাধীনতার পর তা হয়নি। শেখ মুজিব গণতন্ত্রের কথা বললেও পরে বাকশাল কায়েম করেন, রক্ষীবাহিনী দিয়ে বিরোধীদের দমন করেন। ২০২৪ সালের ছাত্র আন্দোলন প্রসঙ্গে তিনি বলেন, শেখ হাসিনার অত্যাচারের ধারাবাহিকতা ছাত্র আন্দোলনের মাধ্যমে চূড়ান্ত পর্যায়ে পৌঁছে। আবাবিলের ঝাঁকের মতো আমাদের ভাই-বোনেরা রাস্তায় নেমে জীবন দিয়েছিলেন। তাদের ত্যাগেই ৫ আগস্ট, ৩৬শে জুলাই বাংলাদেশের নতুন স্বাধীনতার সূর্য উদিত হয়েছে। তরুণ প্রজন্মের আচরণগত উন্নতির ওপর তিনি গুরুত্ব দিয়ে বলেন, ছাত্রদের সবক্ষেত্রে ভালো হতে হবে। প্রতিবেশীর কাছে ভালো প্রতিবেশী হতে হবে, আত্মীয়স্বজনের কাছে ভালো হতে হবে। সমাজের কিছু কুলাঙ্গার নেতৃত্ব এবং পার্শ্ববর্তী দেশের আধিপত্যবাদী শক্তি মিলে বাংলাদেশের যুব সমাজকে মাদক দিয়ে নষ্ট করার চেষ্টা করছে। সীমান্ত এলাকায় মাদকের কারখানা বসানো হয়েছে—যুব সমাজকে দ্রুত মাদকাসক্ত করতে। সংসদ সদস্য প্রার্থী অধ্যক্ষ মুহাম্মদ নুরুল আমিন বলেন, নির্বাচিত হলে ফটিকছড়িতে ১৭টি অগ্রাধিকারমূলক কাজ করা হবে। এর মধ্যে রয়েছে—ফটিকছড়ি ও ভূজপুরে দুটি আধুনিক স্টেডিয়াম নির্মাণ, উত্তর–দক্ষিণে দুটি ফায়ার স্টেশন স্থাপন, নতুন হাসপাতাল নির্মাণ, শিক্ষা উন্নয়ন, প্রায় এক হাজার কিলোমিটার সড়ক–সেতু উন্নয়ন, নতুন পল্লী বিদ্যুৎ উপকেন্দ্র ও গ্যাস সরবরাহ সম্প্রসারণ। এ ছাড়া ২১টি বাজার আধুনিকায়ন, প্রবাসী সেবা কেন্দ্র, কারিগরি শিক্ষাপ্রতিষ্ঠান বৃদ্ধি, শিল্পাঞ্চল স্থাপন, পর্যটন উন্নয়ন, চা–বাগান শ্রমিকদের জীবনমান উন্নয়ন ও কৃষিপণ্যের কোল্ড স্টোরেজ নির্মাণের প্রতিশ্রুতি দেন তিনি। বিশেষ অতিথির বক্তব্যে চাকসু ভিপি ইব্রাহিম হোসেন রনি বলেন, নির্বাচনী তফসিল ঘোষণার মাধ্যমে বহু প্রতীক্ষিত নির্বাচন সামনে এসেছে। দেশের প্রবাসী ভোটারদের শুভেচ্ছা জানাই। ২০০৮ থেকে শুরু হওয়া আন্দোলনে যারা শহীদ হয়েছেন, আমরা তাদের শ্রদ্ধার সঙ্গে স্মরণ করি।",
    "url": "https://www.dhakapost.com/politics/416020",
    "date": "2025-12-11T21:03:18+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 460,
    "scraped_at": "2026-02-05T13:41:17.296863"
  },
  {
    "title": "ফ্যাসিস্টদের বিচার বানচালে ভারতের ষড়যন্ত্র ব্যর্থ হয়েছে : হেফাজত",
    "body": "আন্তর্জাতিক অপরাধ ট্রাইব্যুনালে ভারতে পলাতক সাবেক প্রধানমন্ত্রী শেখ হাসিনার মৃত্যুদণ্ডের রায়ে ন্যায়বিচার নিশ্চিত হয়েছে বলে মন্তব্য করেছে হেফাজতে ইসলাম বাংলাদেশ। সোমবার (১৭ জুলাই) গণমাধ্যমে পাঠানো এক বিবৃতিতে হেফাজতের আমির মুহিব্বুল্লাহ বাবুনগরী ও মহাসচিব সাজেদুর রহমান ফ্যাসিস্টদের বিচার বানচাল করতে ভারতের ষড়যন্ত্র ব্যর্থ হয়েছে বলেও উল্লেখ করেন। বিবৃতিতে তারা বলেন, সুষ্ঠু, স্বচ্ছ ও বিতর্কমুক্ত বিচারিক প্রক্রিয়ার মাধ্যমে আন্তর্জাতিক অপরাধ ট্রাইব্যুনাল ইন্ডিয়ায় পলাতক গণহত্যাকারী ফ্যাসিস্ট শেখ হাসিনার মৃত্যুদণ্ডের রায় দেওয়ায় ন্যায়বিচার নিশ্চিত হয়েছে। শহীদদের পরিবারে প্রশান্তি এসেছে। শোকে পাথর হওয়া মজলুমদের চোখ ও হৃদয়গুলো আনন্দে সিক্ত হয়ে উঠেছে। এজন্য আল্লাহর দরবারে আমরা শুকরিয়া আদায় করছি। ফ্যাসিস্টদের বিচার বানচাল করতে ইন্ডিয়ার ষড়যন্ত্র ব্যর্থ হয়েছে। হেফাজত নেতারা বলেন, আজ আমাদের স্পষ্ট বার্তা, হাসিনার মৃত্যুদণ্ডের রায়ের মধ্য দিয়ে বাংলাদেশে ফ্যাসিবাদ ও আধিপত্যবাদবিরোধী সংগ্রামের বিজয় আরও পাকাপোক্ত হয়েছে। এ রায় যুগে যুগে ন্যায়বিচারের দৃষ্টান্ত হয়ে থাকবে এবং একইসঙ্গে এ রায় শাহবাগপ্রসূত বিচারিক হত্যাকাণ্ডের কলঙ্ক মোচনের সূচনাও ঘটিয়েছে। আর ভবিষ্যতে যারাই ক্ষমতায় গিয়ে আবারও ফ্যাসিস্ট ও স্বৈরাচার হয়ে উঠতে চাইবে, তাদেরকেও হাসিনা ও আওয়ামী লীগের পরিণতি বরণ করতে হবে। তারা বলেন, জুলাই গণহত্যা ছাড়াও পিলখানা হত্যাকাণ্ড ও শাপলা চত্বরের গণহত্যার বিচার দ্রুত শুরু করতে হবে। ভারতের চিহ্নিত সেবাদাস জাতীয় পার্টি ও ফ্যাসিস্ট আওয়ামী লীগকে দল হিসেবে বিচারপূর্বক আজীবন নিষিদ্ধ করতে হবে। অন্যথায় চব্বিশের পরাজিত শক্তি ইন্ডিয়ান আধিপত্যবাদ ও আওয়ামী ফ্যাসিবাদ বারবার মাথাচাড়া দিয়ে ওঠার সুযোগ পাবে। হেফাজত নেতারা আরও বলেন, ন্যায়বিচার নিশ্চিত করার পাশাপাশি জুলাই সনদের ভিত্তিতে বাংলাদেশ রাষ্ট্রের ফ্যাসিবাদী কাঠামোর বিলয় ঘটাতে হবে। অন্তর্বর্তী সরকারের কাছে আমাদের জোর দাবি, বাংলাদেশকে সুশাসন, ন্যায়বিচার ও নাগরিকবান্ধব একটি রাষ্ট্রে রূপ দিতে অবিলম্বে গণভোটের মাধ্যমে জুলাই সনদ বাস্তবায়নের আইনি পটভূমি ও বাধ্যবাধকতা নিশ্চিত করুন। এর কোনো বিকল্প নেই। তারা বলেন, আমরা পতিত ফ্যাসিস্ট হাসিনার দৃষ্টান্তমূলক সুষ্ঠু বিচার নিশ্চিত করার জন্য আন্তর্জাতিক অপরাধ ট্রাইব্যুনালের প্রসিকিউটর টিমকে সাধুবাদ জানাচ্ছি।",
    "url": "https://www.dhakapost.com/politics/410327",
    "date": "2025-11-18T01:24:19+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 277,
    "scraped_at": "2026-02-05T13:41:19.102224"
  },
  {
    "title": "পতিত আওয়ামী লীগ রক্ষার একটি দলের প্রতিশ্রুতি জনগণ রুখে দেবে : মাসুদ",
    "body": "জনগণ আওয়ামী লীগকে আর কোনো নৈরাজ্য সৃষ্টির সুযোগ দেবে না বলে মন্তব্য করেছেন বাংলাদেশ জামায়াতে ইসলামীর কেন্দ্রীয় কর্মপরিষদ সদস্য ও ঢাকা মহানগর দক্ষিণের সেক্রেটারি ড. শফিকুল ইসলাম মাসুদ। তিনি বলেন, একটি রাজনৈতিক দল আওয়ামী লীগকে রক্ষা করার প্রতিশ্রুতি দিলেও জনগণ তা রুখে দেবে। বৃহস্পতিবার (২৫ সেপ্টেম্বর) বিকেলে বায়তুল মোকাররম উত্তর গেটে ঢাকা মহানগর দক্ষিণ জামায়াতে ইসলামী ঢাকা মহানগর দক্ষিণের উদ্যোগে আয়োজিত সমাবেশে প্রধান অতিথির বক্তব্যে তিনি এসব কথা বলেন। জুলাই সনদের আইনি ভিত্তি ও পিআর পদ্ধতিতে জাতীয় সংসদ নির্বাচন, নিষিদ্ধ ঘোষিত গণহত্যাকারী আওয়ামী লীগের ঢাকাসহ সারাদেশে ঝটিকা মিছিল, গুপ্ত হামলা, দেশব্যাপী অস্থিতিশীলতা সৃষ্টি এবং দেশবিরোধী নানা ষড়যন্ত্রের প্রতিবাদে এ বিক্ষোভ মিছিল ও সমাবেশ অনুষ্ঠিত হয়েছে। সমাবেশে ড. শফিকুল ইসলাম মাসুদ বলেন, আওয়ামী লীগ ১৫ বছরের দুর্নীতির টাকায় বিদেশে পালিয়ে থেকে দেশে কিছু সন্ত্রাসী দিয়ে নৈরাজ্য সৃষ্টি করে রাজপথ দখলে নেওয়ার স্বপ্ন দেখছে। জনগণ তাদের সেই স্বপ্ন পূরণ হতে দেবে না, প্রতিহত করবে। প্রশাসন আইনশৃঙ্খলা রক্ষায় ও আওয়ামী সন্ত্রাসীদের বিরুদ্ধে ব্যবস্থা নিতে ব্যর্থ হলে জনগণ চুপ করে বসে থাকবে না। তখন কিন্তু আইনের দোহাই দেওয়া চলবে না। জনগণ যদি আইন হাতে তুলে নেয় তবে আওয়ামী লীগের পরিণতি হবে ভয়াবহ। তিনি বলেন, যারা পিআর বুঝে না, তাদের রাষ্ট্র পরিচালনার যোগ্যতা নাই। জুলাই সনদের আইনিভিত্তি দিয়ে সব গণহত্যার বিচার নিশ্চিত করে পিআর পদ্ধতিতে ফেব্রুয়ারিতেই জাতীয় নির্বাচন সম্পন্ন করতে তিনি সরকারের প্রতি আহ্বান জানান। ড. মাসুদ বলেন, জাতিসংঘের অধিবেশনে প্রধান উপদেষ্টার সফরসঙ্গী বিপ্লবী নেতা আখতার হোসেনকে শারীরিকভাবে লাঞ্ছিত করাসহ রাজনৈতিক নেতাদের হেনস্থা করার ঘটনায় নিউইয়র্কে বাংলাদেশ মিশন দায় এড়াতে পারবে না। সেখানকার বাংলাদেশ মিশনে কর্মরত আওয়ামী দোসরদের সহযোগিতায় আওয়ামী লীগের সন্ত্রাসীরা এই ন্যক্কারজনক ঘটনা ঘটিয়েছে। এই ঘটনার সঙ্গে জড়িত প্রত্যেককে অনতিবিলম্বে আইনের আওতায় আনতে হবে। ওই ঘটনার পর থেকে সারাদেশে আওয়ামী লীগের সন্ত্রাসী সংগঠন নিষিদ্ধ ছাত্রলীগ ঝটিকা মিছিল, গুপ্ত হামলা, দেশব্যাপী অস্থিতিশীলতা সৃষ্টি এবং দেশবিরোধী ষড়যন্ত্র শুরু করেছে বলেও দাবি করেন তিনি। দেশের স্বাধীনতা-সার্বভৌমত্বের জন্য হুমকি আওয়ামী লীগসহ তাদের শরিক ১৪ দলকে নিষিদ্ধ করার দাবি জানিয়ে ড. মাসুদ বলেন, জাতীয় পার্টি আর জাসদের (ইনু) মাধ্যমে ভোটের মাঠে ঢুকতে চেষ্টা করছে আওয়ামী লীগ। এজন্য তারা সারাদেশে বিশৃঙ্খলার মাধ্যমে নির্বাচনী পরিবেশ নষ্ট করার চক্রান্ত করছে। সরকার এখনই কার্যকর পদক্ষেপ গ্রহণ না করলে দেশ ও জাতির জন্য কঠিন পরিস্থিতির সৃষ্টি হতে পারে। সরকারের কার্যকর পদক্ষেপের পাশাপাশি ফ্যাসিবাদ বিরোধী সব রাজনৈতিক দলকে ঐক্যবদ্ধভাবে আওয়ামী লীগের অপতৎপরতা রুখে দিতে ড. মাসুদ আহ্বান জানান। সভাপতির বক্তব্যে জামায়াতের কেন্দ্রীয় কর্মপরিষদ সদস্য ও ঢাকা মহানগর দক্ষিণের নায়েবে আমির অ্যাডভোকেট ড. হেলাল উদ্দিন বলেন, আওয়ামী লীগের দোসরদের বিচার নিশ্চিত না হলে দেশে শান্তি শৃঙ্খলা বিনষ্ট হবে। অন্তর্বর্তীকালীন সরকার আওয়ামী লীগের কার্যক্রম নিষিদ্ব ঘোষণা করলেও আওয়ামী লীগের দোসরদের বিচারের আওতায় আনতে ব্যর্থ হচ্ছে। আওয়ামী লীগের শরিক জাতীয় পার্টিসহ ১৪ দলীয় জোটকে নিষিদ্ধের দাবি জানিয়ে তিনি বলেন, বিগত ১৫ বছর আওয়ামী লীগ এককভাবে দেশের জনগণের ওপর জুলুম করেনি। ১৪ দলীয় জোট সমন্বিতভাবে জনগণের ওপর জুলুম-নির্যাতন করেছে। প্রতিটি গণহত্যার জন্য ১৪ দলীয় জোটের নেতারা সমানভাবে অপরাধী। ড. হেলাল উদ্দিন বলেন, যারা ঈদের পরে আওয়ামী ফ্যাসিবাদের বিরুদ্ধে আন্দোলনের ঘোষণা দিয়ে আর রাজপথে আসেনি, তারাই এখন আওয়ামী লীগের পুনর্বাসন চায়, আওয়ামী লীগকে ভোটের মাঠে চায়। কারণ এরাই আওয়ামী লীগের ফ্যাসিবাদের সঙ্গী ছিল। আওয়ামী লীগের দুর্নীতি-লুটপাটের সুবিধা এরাও ভোগ করেছে। যার কারণে আওয়ামী লীগের গণহত্যা বিরুদ্ধে ওই দলের নেতারা কথা বলছে না, বিচার চাচ্ছে না। বরং বিচার বিলম্বিত করতে যা যা করার তারা সবই করছে। তিনি আরও বলেন, একটি দল সংবিধানের দোহাই দিয়ে ছাত্র-জনতার প্রতিটি দাবির বিপক্ষে অবস্থান নেওয়ার কারণে আজকে দেশের আইনশৃঙ্খলা পরিস্থিতির অবনতি ঘটেছে। জুলাই সনদের আইনি ভিত্তি দিয়ে গণহত্যার বিচার নিশ্চিত করে ঘোষিত সময়সীমার মধ্যে জাতীয় নির্বাচন সম্পন্ন করতে তিনি সরকারের প্রতি আহ্বান জানান। জামায়াতের ঢাকা মহানগর দক্ষিণের কর্মপরিষদ সদস্য ও পল্টন থানা আমির শাহীন আহমেদ খানের পরিচালনায় সমাবেশে আরও বক্তব্য রাখেন মহানগরীর কর্মপরিষদ সদস্য শাহজাহানপুর পূর্ব থানা আমির মাওলানা শরীফুল ইসলাম, ইসলামি ছাত্রশিবিরের সাবেক কেন্দ্রীয় সভাপতি, পল্টন থানা সেক্রেটারি মঞ্জুরুল ইসলাম।",
    "url": "https://www.dhakapost.com/politics/397563",
    "date": "2025-09-25T20:21:54+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 596,
    "scraped_at": "2026-02-05T13:41:20.810238"
  },
  {
    "title": "নির্ধারিত টাইমলাইনে নির্বাচন হতেই হবে : সালাহউদ্দিন আহমেদ",
    "body": "ফেব্রুয়ারিতে নির্বাচন না হলে রিজিওনাল সিকিউরিটির জন্য থ্রেট হতে পারে বলে মন্তব্য করেছেন বিএনপির স্থায়ী কমিটির সদস্য সালাহউদ্দিন আহমেদ। তিনি বলেন, সংস্কার, বিচার এবং নির্বাচন কোনোভাবেই একটা আরেকটি উপর সম্পর্কিত নয়। সংস্কার সংস্কারের মতো চলবে, এটা কন্টিনিউ প্রসেস। বিচারেও টাইম লিমিট করা যায় না, তাতে অবিচার হবে তাহলে। সেটা চলবে, যে সরকারই আসুক, কিন্তু নির্বাচনকে এটা কন্ডিশনাল করা যাবে না। নির্ধারিত টাইমলাইনে নির্বাচন হতেই হবে। রোববার (১৪ সেপ্টেম্বর) রাজধানীর ফরেন সার্ভিস একাডেমিতে জুলাই সনদ বাস্তবায়ন প্রক্রিয়া নিয়ে প্রধান উপদেষ্টা ড মুহাম্মদ ইউনূসের উপস্থিতিতে অনুষ্ঠিত জাতীয় ঐকমত্য কমিশনের বৈঠকে তিনি এসব কথা বলেন। সালাউদ্দিন আহমেদ বলেন, আরও অনেকগুলো বিষয়ে সংস্কারের প্রয়োজন আছে, যেগুলো হয়ত আপনারা সময়ের অভাবে ট্রেস করতে পারেননি। সেগুলো জাতিকে সামনে ট্রেস করতে হবে। এখানে ১৯টি মৌলিক বিষয় চিহ্নিত করা হয়েছে। বাস্তবে মৌলিক বিষয় আরও অনেক আছে। আমরা ৮২৬টি ছোট-বড় সংস্কার প্রস্তাব পেয়েছি। এগুলো দলে আলোচনা করে লিখিত মতামত দিয়েছি। মাত্র ৫১টি প্রস্তাবে আমরা দ্বিমত করেছি, ১১৫টি প্রস্তাবে আমাদের মতামতসহ ভিন্নমত দিয়ে গ্রহণের পরামর্শ দিয়েছি। এ বিষয়ে চূড়ান্ত ঐকমত্য হয়েছে প্রায়। মৌলিকগুলো নিয়ে ৮৪৫টি সংস্কার প্রস্তাব হয়। তিনি বলেন, দুই দিন পরে টিকবে না, চ্যালেঞ্জ হয়ে যেতে পারে কোথাও এমন কোনো বিষয় আমরা রেখে যেতে চাই না। আমরা যেসব বিষয়ে ঐকমত্য হয়েছি, তা বাস্তবায়ন হচ্ছে এবং হয়ে যাবে। প্রসিডিউলের জন্য বাস্তবায়নে একটু সময় লাগে। এখন ১৯টি সাংবিধানিক ইস্যু বাকি থাকার কথা তুলে ধরে সালাহউদ্দিন আহমেদ বলেন, এর মধ্যে কিছু কিছু বিষয়ে ‘নোট অব ডিসেন্টসহ আমরা একমত হয়েছি। আমাদের বিবেচনায় ৭০ অনুচ্ছেদের ৪টি বিষয়ে এমপিদের স্বাধীনতা না থাকলে ভালো হয়। সর্বনিম্ন দুটি বিষয়ে সবাই একমত হয়েছে। নোট অব ডিসেন্টের ভাষা উল্লেখ করে সনদ তৈরি হচ্ছে এবং সেভাবে আমরা স্বাক্ষর করবো। যারা জনগণের ম্যান্ডেট পাবে তারা তাদের নোট অব ডিসেন্ট রক্ষা করে বাস্তবায়ন করবে। এটি কোনো জটিল বিষয় নয়। দুই তিনটা গুরুত্বপূর্ণ বিষয় ছাড়া বাকিগুলো খুবই সাধারণ বিষয় উল্লেখ করে তিনি বলেন, এগুলো বাস্তবায়ন খুব সহজ। কিন্তু ফোরাম কোনটা? সাংবিধানিক বিষয়গুলো পরবর্তী সংসদ ছাড়া অন্য কোনো ফোরাম করতে পারে কিনা? এ ব্যাপারে আইনি পরামর্শ দিতে পারে সুপ্রিম কোর্ট। আমরা সেখানে যেতে পারি এবং সহায়তা নিতে পারি। এর বাইরে কিছু থাকলে জানান, আমরা একমত। আমরা সনদে স্বাক্ষর করতে প্রস্তুত আছি, তা আগেও বলেছি। ফ্যাসিবাদবিরোধী জাতীয় ঐক্য ধরে রাখা এবং শক্তিতে রূপান্তরিত করতে আরও বেশি নেগোশিয়েট করার কথা তুলে ধরে সালাহউদ্দিন বলেন, আমরা কম্প্রোমাইজ করবো। আলাপ-আলোচনার মাধ্যমে কোনো পন্থা বের করতে পারলে তাতে একমত হবো। প্রস্তত করা চূড়ান্ত জুলাই সনদে ক্লারিক্যাল মিসটেক এবং কিছুটা বিভ্রান্তি আছে। এটা আমরা কারেকশন করে দেবো, এটা মেজর কিছু নয়। তবে এটি জাতীয় দলিল, রাজনৈতিক সমঝোতার দলিল, ঐতিহাসিক দলিল হবে, সেজন্য এটা নির্ভুল হওয়া বাঞ্ছনীয়। যেসব বিষয়গুলো আলোচিত হয়নি, সেগুলো এতে অন্তর্ভুক্ত করা ঠিক হবে না। বিতর্ক যত কম করা যায়। শেষ সময়ে এসে সনদের আইনত ভিত্তি দেওয়া না হলে স্বাক্ষর না করা নিয়ে কয়েকটি দলের অবস্থানের বিষয় তুলে ধরে তিনি বলেন, আমরা বলেছি, আইনি ভিত্তি নিয়ে আলোচনা হলে তাতে আমরা অংশ নেবো। সেই আলোচনা শুরু হয়েছে। তার আগে কমিশন বিশেষজ্ঞদের মতামত নিয়েছে। সেখান থেকে অঙ্গীকারনামার যে ড্রাফট দেওয়া হয়েছে, তাতে আমরা লিখিত মতামত দিয়েছি। যেসব বিষয় পরে টিকবে না, সেগুলো এতে উত্থাপন করা ঠিক হবে না। সালাহউদ্দিন বলেন, কোনো আদালতে প্রশ্ন তোলা যাবে না, তেমন কোনো দলিল হতে পারে না, সংবিধানের ওপর সনদকে স্থান দেওয়া গ্রহণযোগ্য নয়। এর বাইরেও অনেক পন্থা থাকতে পারে যাতে আমরা এটার বৈধতা দিতে, আইনি ভিত্তি দিতে পারি। আপিল বিভাগের পরামর্শ নিতে পারি আমরা, এটা এক্সট্রা কনিস্টিটিউশনাল অর্ডার বা স্পেশাল কনিস্টিটিউশনাল অর্ডার করা যায় কিনা। তাহলে ভবিষ্যতে জুডিশিয়ালিতে এটা চ্যালেঞ্জ করলেও বলতে পারবে আমরা মতামত নিয়েছিলাম। এখন সেই পরামর্শ আপনারা দিতে পারেন, নাও পারেন। তিনি বলেন, স্পেশাল কনিস্টিটিউশনাল অর্ডারে আপনি (প্রধান উপদেষ্টা) করলেন। আমরা কেউ কিছু বললাম না। ঐকমত্য কমিশন থেকে আমরা আপনাকে দায়িত্ব দিলাম, সনদ বাস্তবায়নের ব্যাপারে আপনি সিদ্ধান্ত দেন। তারপর আপনি করলেন। কিন্তু যেকোনো একজন নাগরিক যদি এটা নিয়ে চ্যালেঞ্জ করে কোথাও যায়, সেটা আপনার গ্লোবাল রিপোটেশন নিয়ে প্রশ্ন তুলবে। আমরা অনেক আলোচনা করেছি, সেখান থেকে আপনি কোনো মতামত নিতে পারে। সেই স্বাধীনতা আপনার আছে। গত ১৫ বছরে আওয়ামী আমলে বিএনপি সবচেয়ে বেশি অবিচারের শিকার হয়েছে উল্লেখ করে সালাহউদ্দিন বলেন, আমরা গুম-হত্যা-নির্যাতনের শিকার হয়েছি। বিচার চলবে, এটা আমাদের কমিটমেন্ট, জাতির কমিটমেন্ট। কিন্তু নির্বাচনকে এটা কন্ডিশনাল করা যাবে না। আর যদি ফেব্রুয়ারির প্রথমার্ধে দেশে নির্বাচন অনুষ্ঠানের জন্য যেকোনো করম একটা অনিশ্চিত পরিবেশ সৃষ্টি হয়, সেটা ফ্যাসিবাদ চেষ্টা করছে। আমরা যদি এমন কোনো কর্মকাণ্ড করি যে ফ্যাসিবাদী শক্তি সুযোগ পাবে, আস্কারা পাবে সেটা আমাদের জাতীয় জীবনের জন্য অনেকে বলছেন, এটা জাতীয় নিরাপত্তার জন্য হুমকি হবে। আমি বলছি, এটা রিজিওনাল সিকিউরিটির জন্য থ্রেড হতে পারে। এখানে দুইটা রিজিওনাল শক্তি, আমরা বাংলাদেশকে সেখানে নিতে চাই না। নির্ধারিত টাইমলাইনে নির্বাচন হতে হবে।",
    "url": "https://www.dhakapost.com/politics/394811",
    "date": "2025-09-14T18:26:04+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 726,
    "scraped_at": "2026-02-05T13:41:22.816619"
  },
  {
    "title": "মৃদু শৈত্যপ্রবাহে কাঁপছে তেঁতুলিয়া",
    "body": "টানা চার দিন ধরে মৃদু শৈত্যপ্রবাহে কাঁপছে পঞ্চগড়ের তেঁতুলিয়া। উত্তরের শীতল বাতাস ও হাড়কাঁপানো শীতে তীব্র ভোগান্তিতে পড়েছে নিম্নআয়ের শ্রমজীবী মানুষ। জীবিকার তাগিদে মাঠে-ঘাটে কাজ করতে গিয়ে চরম দুর্ভোগ পোহাচ্ছেন তারা। রোববার (১৪ ডিসেম্বর) সকাল ৯টায় তেঁতুলিয়া আবহাওয়া পর্যবেক্ষণকেন্দ্রে সর্বনিম্ন তাপমাত্রা রেকর্ড করা হয়েছে ৯ ডিগ্রি সেলসিয়াস। এ সময় বাতাসের আর্দ্রতা ছিল ৭৭ শতাংশ এবং বাতাসের গতিবেগ ছিল ঘণ্টায় ১০-১২ কিলোমিটার। এর আগের দিন শনিবার (১৩ ডিসেম্বর) সকাল ৯টায় তেঁতুলিয়ায় সর্বনিম্ন তাপমাত্রা ছিল ৯ দশমিক ৩ ডিগ্রি সেলসিয়াস। একই দিনে বাতাসের আর্দ্রতা ছিল ৮৭ শতাংশ। শুক্রবার (১২ ডিসেম্বর) সকালেও তাপমাত্রা ছিল ৯ দশমিক ৩ ডিগ্রি সেলসিয়াস এবং বৃহস্পতিবার (১১ ডিসেম্বর) চলতি মৌসুমের সর্বনিম্ন তাপমাত্রা নেমে আসে ৮ দশমিক ৯ ডিগ্রি সেলসিয়াসে। গতকাল শনিবার দিনের সর্বোচ্চ তাপমাত্রা রেকর্ড করা হয়েছে ২৭ ডিগ্রি সেলসিয়াস। দিন ও রাতের তাপমাত্রার বড় পার্থক্য, উত্তরের শীতল বাতাসের প্রবাহ এবং বাতাসে আর্দ্রতার তারতম্যের কারণে শীতের অনুভূতি কয়েকগুণ বেড়ে গেছে। এতে সবচেয়ে বেশি ভোগান্তিতে পড়েছেন নিম্নআয়ের শ্রমজীবী মানুষরা। হাড়কাঁপানো শীতে জীবিকার তাগিদে মাঠে-ঘাটে কাজ করতে গিয়ে তারা চরম দুর্ভোগ পোহাচ্ছেন। অনেককে রাস্তাঘাট, বাড়ির সামনে কিংবা চা-স্টলের পাশে খড়কুটো জ্বালিয়ে শীত নিবারণের চেষ্টা করতে দেখা যাচ্ছে। তেঁতুলিয়া আবহাওয়া পর্যবেক্ষণ কেন্দ্রের ভারপ্রাপ্ত কর্মকর্তা জিতেন্দ্রনাথ রায় বলেন, টানা কয়েক দিন ধরে তাপমাত্রা ১০ ডিগ্রি সেলসিয়াসের নিচে অবস্থান করায় এলাকায় মৃদু শৈত্যপ্রবাহ বয়ে যাচ্ছে। আগামী কয়েক দিনে তাপমাত্রা আরও কিছুটা কমতে পারে বলে তিনি আশঙ্কা প্রকাশ করেন। মো. নুর হাসান/এএমকে",
    "url": "https://www.dhakapost.com/country/416467",
    "date": "2025-12-14T09:52:50+06:00",
    "author": "জেলা প্রতিনিধি",
    "category": "country",
    "language": "bn",
    "token_count": 218,
    "scraped_at": "2026-02-05T13:41:24.663683"
  },
  {
    "title": "জনগণ দীর্ঘদিন ধরে তাদের প্রতিনিধি নির্বাচন করতে পারেনি : জাহিদ হোসেন",
    "body": "বিএনপির স্থায়ী কমিটির সদস্য ডা. এ জেড এম জাহিদ হোসেন বলেছেন, ফেব্রুয়ারিতে নির্বাচনের একটি সম্ভাবনা রয়েছে, আমরা চাই সেটা হোক। জনগণ দীর্ঘদিন ধরে তাদের প্রতিনিধি নির্বাচন করতে পারেনি। নির্বাচনের মাধ্যমে সেই সুযোগটা আসুক। বুধবার (১ অক্টোবর) জাতীয় প্রেসক্লাবে আজহার শফিক ফাউন্ডেশন কর্তৃক আয়োজিত এক আলোচনা সভায় প্রধান অতিথির বক্তব্যে তিনি এসব কথা বলেন। ডা. জাহিদ হোসেন বলেন, ১৯৯০ সালে জাতিসংঘের সাধারণ অ্যাসেম্বলিতে ১ অক্টোবরকে জাতীয় প্রবীণ দিবস পালনের সিদ্ধান্ত গ্রহণ করা হয়। একটা সময় বাংলাদেশের মানুষের গড় আয়ু ছিল ৪৭ বছর। তবে এখন সচেতনতা বৃদ্ধি পাওয়ায় মানুষের গড় আয়ু ৭৩ বছর পর্যন্ত বেড়েছে। কিন্তু আজও একটা নির্দিষ্ট বয়সের পর সরকারি কর্মকর্তাদের বলা হচ্ছে, আপনাদের আর প্রয়োজন নেই। অথচ আমাদের দেশের প্রধান উপদেষ্টার বয়স কত? আমরা যখন কাউকে বলে দিই যে আপনার আর প্রয়োজন নেই, তখন তার মনোজগতে কি প্রভাব পড়ে, সেটা আমরা একবারও ভাবি না। তিনি আরও বলেন, ঢাকা মেডিকেলে যাওয়ার পর সবার পাশাপাশি একজন সত্তর বছর বয়স্ক মানুষকেও চাপাচাপি করে লাইনে দাঁড়িয়ে টিকিট কাটতে হয়। অথচ স্ক্যান্ডিনেভিয়ান কান্ট্রিতে বলা হয়, তুমি একজন সিনিয়র পার্সন, তোমার টিকিট কাটার দরকার নেই। আমাদের দেশে কিন্তু এই প্র‍্যাকটিসটা নেই। জাহিদ হোসেন বলেন, আজকের যারা তরুণ আছেন, তাদেরও কিন্তু বয়স বাড়ছে, তারাও একদিন বৃদ্ধ হবেন। আজ যারা তরুণ উপদেষ্টা রয়েছেন, আপনারা যেভাবে কথা বলেন, এই ভাষায় কথা বলা শক্তি কিন্তু কালকের দিনে নাও থাকতে পারে। সুতরাং তরুণ এবং বৃদ্ধ, এই দুই জেনারেশনের মধ্যে যদি সমন্বয় ঘটানো না যায়, তাহলে আমরা সার্ভাইব করতে পারবো না। যে জাতি তার উত্তরাধিকারকে সম্মান করে না, সে জাতি টিকে থাকতে পারে না। তিনি বলেন, আমাদের ভাবতে হবে এই সমাজটা আমাদের সবার। এই ভাবনাটা যদি না আসে, তাহলে ইনক্লুসিভনেস তৈরি হবে না। আর তা না হলে সমাজে সাস্টেনেবিলিটি আসবে না। সমাজের প্রবীণ মানুষদের জন্য আলাদা উইন্ডো তৈরি করার জন্য একটা চিন্তা দরকার। তাদের জন্য সামান্য বাজেট রাখা কষ্টকর কোনো বিষয় নয়। প্রবীণরা যেন সমাজের বোঝা না হয়, সেই বিষয়ে আমাদের দায়িত্ব গ্রহণ করতে হবে। তারা যেন সম্মানের সঙ্গে সমাজে বসবাস করতে পারে, সে বিষয়ে সরকারকে দায়িত্ব নিতে হবে। আলোচনা সভায় উপস্থিত ছিলেন— গণফোরামের ভারপ্রাপ্ত সভাপতি সুব্রত চৌধুরী, বাংলাদেশ জাসদের সভাপতি শরীফ নুরুল আম্বিয়া, সহকারী অ্যাটর্নি জেনারেল ফর বাংলাদেশ মোহাম্মদ মশিহুর রহমান, গণফোরামের সাধারণ সম্পাদক মিজানুর রহমান, আজহার শফিক ফাউন্ডেশনের উপদেষ্টা রফিকুল ইসলাম প্রমুখ।",
    "url": "https://www.dhakapost.com/politics/398872",
    "date": "2025-10-01T14:57:54+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 353,
    "scraped_at": "2026-02-05T13:41:26.390499"
  },
  {
    "title": "মির্জা ফখরুলের সঙ্গে নেদারল্যান্ডসের রাষ্ট্রদূতের সাক্ষাৎ",
    "body": "বিএনপি মহাসচিব মির্জা ফখরুল ইসলাম আলমগীরের সঙ্গে ঢাকায় নিযুক্ত নেদারল্যান্ডসের নতুন রাষ্ট্রদূত বোরিস ভ্যান বোমেল সৌজন্যে সাক্ষাৎ করেছেন। বুধবার (৫ নভেম্বর) বিকেল সাড়ে ৩টায় গুলশান চেয়ারপার্সন অফিসে এ সাক্ষাৎ হয়। এসময় উপস্থিত ছিলেন বিএনপি যুগ্ম মহাসচিব হুমায়ুন কবির এবং বিএনপি সাংগঠনিক সম্পাদক শামা ওবায়েদ ও চেয়ারপার্সন পররাষ্ট্রনীতি বিষয়ক বিশেষ সহযোগী উপদেষ্টা কমিটি সদস্য তাবিথ আউয়াল।",
    "url": "https://www.dhakapost.com/politics/407165",
    "date": "2025-11-05T16:13:33+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 55,
    "scraped_at": "2026-02-05T13:41:28.276886"
  },
  {
    "title": "আগামী জাতীয় নির্বাচনে যুবকদের ঐতিহাসিক ভূমিকা পালনের আহ্বান",
    "body": "আগামী জাতীয় নির্বাচনে যুবকদের ঐতিহাসিক ভূমিকা পালনের আহ্বান জানিয়েছেন জামায়াতে ইসলামীর সহকারী সেক্রেটারি জেনারেল এবং কেন্দ্রীয় প্রচার ও মিডিয়া বিভাগের প্রধান অ্যাডভোকেট এহসানুল মাহবুব জুবায়ের। মঙ্গলবার (২৫ নভেম্বর) জামায়াতে ইসলামীর কেন্দ্রীয় কার্যালয়ে সংগঠনের যুব ও ক্রীড়া বিভাগের কেন্দ্রীয় কমিটির উদ্যোগে অনুষ্ঠিত এক বৈঠকে এ কথা বলেন তিনি। দলের যুব ও ক্রীড়া বিভাগের কেন্দ্রীয় কমিটির আহ্বায়ক অ্যাডভোকেট এহসানুল মাহবুব জুবায়েরের সভাপতিত্বে অনুষ্ঠিত বৈঠকে যুব ও ক্রীড়া বিভাগের কার্যক্রম নিয়ে বিস্তারিত পর্যালোচনা করা হয়। তিনি বাংলাদেশের যুব সমাজকে আগামী ত্রয়োদশ জাতীয় সংসদ নির্বাচনে ঐতিহাসিক ভূমিকা পালনের লক্ষ্যে স্বতঃস্ফূর্তভাবে অংশগ্রহণ করার জন্য সংশ্লিষ্ট সবার প্রতি আহ্বান জানানো হয়। বৈঠকে উপস্থিত ছিলেন কেন্দ্রীয় কমিটির সদস্য মঞ্জুরুল ইসলাম ভূঁইয়া, ডা. ফখরুদ্দিন মানিক, মুহাম্মাদ কামাল হোসাইন ও মাওলানা ইয়াছিন আরাফাত। আরও উপস্থিত ছিলেন ঢাকা মহানগর উত্তর যুব বিভাগের সভাপতি ডা. মঈন উদ্দিন এবং সদস্য যথাক্রমে হাসানুল বান্না বাদল, নাসির উদ্দিন সজল, খান হাবিব মোস্তফা ও মোহাম্মদ আরাফাত এবং ঢাকা দক্ষিণের সদস্য যথাক্রমে শাহীন আহমেদ খান, মোতাসিম বিল্লাহ ও আব্দুলাহ আল নোমান।",
    "url": "https://www.dhakapost.com/politics/412189",
    "date": "2025-11-25T17:12:26+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 155,
    "scraped_at": "2026-02-05T13:41:29.870488"
  },
  {
    "title": "আইএমএফের প্রতিনিধি দলের সঙ্গে বিএনপির বৈঠক",
    "body": "আন্তর্জাতিক মুদ্রা তহবিল (আইএমএফ) প্রতিনিধিদলের সঙ্গে বাংলাদেশ জাতীয়তাবাদী দল (বিএনপি) প্রতিনিধিদের একটি গুরুত্বপূর্ণ বৈঠক অনুষ্ঠিত হয়েছে। রোববার (৯ নভেম্বর) গুলশানে বিএনপি চেয়ারপারসনের রাজনৈতিক কার্যালয়ে এ বৈঠক অনুষ্ঠিত হয়। বিএনপির মিডিয়া সেলের অন্যতম সদস্য শায়রুল কবির খান জানান, বৈঠকে আইএমএফের প্রতিনিধি দলের নেতৃত্ব দেন অ্যাডভাইজার টু দ্য বাংলাদেশ মিশন চিফ ক্রিস পাপাজর্জিউ। বিএনপি প্রতিনিধিদলের নেতৃত্ব দেন দলের স্থায়ী কমিটির সদস্য আমীর খসরু মাহমুদ চৌধুরী। বিএনপি প্রতিনিধিদলে আরও উপস্থিত ছিলেন বিএনপি চেয়ারপার্সনের উপদেষ্টা পরিষদের সদস্য মো. ইসমাইল জবিউল্লাহ, ড. জিয়াউদ্দিন হায়দার ও সাংগঠনিক সম্পাদক শামা ওবায়েদ। শায়রুল কবির জানান, বৈঠকে আইএমএফের চলমান মিশনের পর্যালোচনামূলক প্রতিবেদনের প্রাথমিক ফলাফল নিয়ে বিস্তারিত আলোচনা হয়। আলোচনার মূল বিষয়গুলো ছিল, মূল্য সংযোজন করের (ভ্যাট) হরমোনাইজেশন এবং ছাড় হ্রাস বা বিলোপের নতুন টেকনিক্যাল অ্যাসিস্ট্যান্স (টিএ), কর্পোরেট কর বৃদ্ধি করে জিডিপি-টু-ট্যাক্স রেভিনিউ অনুপাত উন্নত করা, ব্যাংকিং খাতের সংস্কার এবং সামাজিক খাতে ব্যয় বৃদ্ধি। যা বিএনপির নীতি অগ্রাধিকারের অংশ হিসেবে বৈঠকে বিশেষভাবে উপস্থাপিত হয়। বিএনপি প্রতিনিধিদল জোর দিয়ে উল্লেখ করে, বাংলাদেশের টেকসই অর্থনৈতিক স্থিতিশীলতা নিশ্চিত করতে হলে আর্থিক খাত, কর ব্যবস্থা এবং সামাজিক খাতের সংস্কার জরুরি। তারা বলেন, বিএনপি বিশ্বাস করে একটি জবাবদিহিমূলক ও স্বচ্ছ আর্থিক ব্যবস্থাপনা প্রতিষ্ঠা ছাড়া দীর্ঘমেয়াদি প্রবৃদ্ধি সম্ভব নয়। আইএমএফ প্রতিনিধি দল বিএনপির প্রস্তাবিত নীতি-অগ্রাধিকার এবং সংস্কারভিত্তিক দৃষ্টিভঙ্গির প্রশংসা করেছে বলেও উল্লেখ করেন শায়রুল।",
    "url": "https://www.dhakapost.com/politics/408038",
    "date": "2025-11-09T13:58:09+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 198,
    "scraped_at": "2026-02-05T13:41:33.066705"
  },
  {
    "title": "চট্টগ্রামে বিএনপির চার নেতা বহিষ্কার",
    "body": "চট্টগ্রাম-৪ (সীতাকুণ্ড) আসনে দলীয় মনোনয়নকে কেন্দ্র করে সহিংসতা ও সড়ক অবরোধের ঘটনায় সীতাকুণ্ড উপজেলা বিএনপির চার নেতাকে বহিষ্কার করেছে কেন্দ্রীয় বিএনপি। সোমবার (৩ নভেম্বর) দিবাগত গভীর রাতে দলের পক্ষ থেকে পাঠানো এক প্রেস বিজ্ঞপ্তিতে এ তথ্য জানানো হয়। বিবৃতিতে সই করেছেন বিএনপির সিনিয়র যুগ্ম মহাসচিব অ্যাডভোকেট রুহুল কবির রিজভী। বিবৃতিতে জানানো হয়, সোমবার সন্ধ্যার পর চট্টগ্রাম উত্তর জেলার সীতাকুণ্ডে ঢাকা–চট্টগ্রাম মহাসড়কের কদমরসুল, ভাটিয়ারী বাজার ও জলিল গেইট এলাকায় সহিংসতা, হানাহানি ও সড়ক অবরোধসহ জনস্বার্থবিরোধী কর্মকাণ্ড সংঘটিত হয়। এসব ঘটনায় জড়িত থাকার অভিযোগে সীতাকুণ্ড উপজেলা স্বেচ্ছাসেবক দলের সভাপতি আলাউদ্দিন মনি, সাধারণ সম্পাদক হেলাল উদ্দিন বাবর, সীতাকুণ্ড পৌর বিএনপির আহ্বায়ক মামুন এবং যুবদলের সোনাইছড়ি ইউনিয়ন শাখার সাধারণ সম্পাদক মমিন উদ্দিন মিন্টুকে দলের প্রাথমিক সদস্যসহ সব স্তরের পদ থেকে বহিষ্কার করা হয়েছে। বহিষ্কৃতরা সবাই আসলাম চৌধুরীর অনুসারী হিসেবে পরিচিত। সোমবার রাত ৮টার দিকে চট্টগ্রাম-৪ (সীতাকুণ্ড) আসনে বিএনপির মনোনয়ন না পেয়ে বিক্ষোভে ফেটে পড়েন আসলাম চৌধুরীর অনুসারীরা। তারা ঢাকা–চট্টগ্রাম মহাসড়কের কদমরসুলসহ বিভিন্ন এলাকায় সড়ক অবরোধ করে বিক্ষোভ করেন। এ সময় টায়ারে আগুন জ্বালিয়ে যান চলাচল বন্ধ করে দিলে মহাসড়কে দীর্ঘ যানজটের সৃষ্টি হয়। ওই আসনে বিএনপির প্রার্থী হিসেবে মনোনয়ন পেয়েছেন কাজী সালাউদ্দিন। এই ঘোষণার পর থেকেই আসলাম চৌধুরীর সমর্থকরা ক্ষোভ প্রকাশ করেন।",
    "url": "https://www.dhakapost.com/politics/406786",
    "date": "2025-11-04T06:38:54+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 188,
    "scraped_at": "2026-02-05T13:41:42.044069"
  },
  {
    "title": "খালেদা জিয়ার সঙ্গে ফিলিস্তিনি রাষ্ট্রদূতের সৌজন্য সাক্ষাৎ",
    "body": "বিএনপি চেয়ারপার্সন ও সাবেক প্রধানমন্ত্রী বেগম খালেদা জিয়ার সঙ্গে সৌজন্য সাক্ষাৎ করেছেন বাংলাদেশে নিযুক্ত ফিলিস্তিনের রাষ্ট্রদূত ইউসুফ এস ওয়াইলরামাদান। মঙ্গলবার (৩০ সেপ্টেম্বর) সন্ধ্যায় বেগম খালেদা জিয়ার গুলশানের বাসভবন ফিরোজায় এক সৌজন্য সাক্ষাৎ অনুষ্ঠিত হয়। বিএনপির চেয়ারপার্সনের মিডিয়া উইংয়ের কর্মকর্তা শামসুদ্দিন দিদার জানান, সাক্ষাৎকালে বেগম খালেদা জিয়া ফিলিস্তিনের গাজায় ইসরায়েলি হামলার তীব্র নিন্দা জানান এবং ব্যাপক হতাহতের ঘটনায় শোক ও সমবেদনা জ্ঞাপন করেন। এ সময় বেগম খালেদা যুদ্ধ বন্ধেরও জোর দাবি জানান। সাক্ষাৎকালে ফিলিস্তিনের রাষ্ট্রদূত শহীদ প্রেসিডেন্ট জিয়াউর রহমানকে শ্রদ্ধার সঙ্গে স্মরণ করে বলেন, শহীদ জিয়ার আমলে বাংলাদেশে ফিলিস্তিনি অ্যাম্বেসির জন্য বিনামূল্যে জমি প্রদান করা হয় এবং বেগম খালেদা জিয়ার সরকারের আমলে বিএনপি সরকারের অনুদানে ভবন নির্মাণ করা হয়। যা ছিল ফিলিস্তিনি সরকারের প্রতি বিএনপি সরকার ও জিয়া পরিবারের ভালোবাসার বহিঃপ্রকাশ। এ সময় উপস্থিত ছিলেন বিএনপি চেয়ারপার্সনের উপদেষ্টা কাউন্সিলের সদস্য ড. মোহাম্মদ এনামুল হক চৌধুরী এবং চেয়ারপার্সনের একান্ত সচিব এবিএম আব্দুস সাত্তার।",
    "url": "https://www.dhakapost.com/politics/398744",
    "date": "2025-09-30T22:49:21+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 141,
    "scraped_at": "2026-02-05T13:41:49.410490"
  },
  {
    "title": "হাদির খোঁজ নিতে ঢামেকে মানুষের ঢল, হাউমাউ করে কাঁদছেন সহযোদ্ধারা",
    "body": "গুলিবিদ্ধ ওসমান হাদিকে দেখতে ঢাকা মেডিকেল কলেজ (ঢামেক) হাসপাতালে ঢল নেমেছে ইনকিলাব মঞ্চ, বৈষম্য বিরোধী ছাত্র আন্দোলন ও বিভিন্ন রাজনৈতিক দলের নেতাকর্মীসহ সাধারণ মানুষের। জীবন-মৃত্যুর সন্ধিক্ষণে থাকা হাদির শারীরিক অবস্থার বিভিন্ন খবর শুনে তাদের অনেককে হাউমাউ করে কাঁদতে দেখা গেছে। কেউ কেউ দুই হাত তুলে সৃষ্টিকর্তার কাছে দোয়া করছেন। সবার একটাই চাওয়া, সৃষ্টিকর্তা যেন ওসমান হাদিকে ফিরিয়ে দেন। শুক্রবার (১২ ডিসেম্বর) বিকেলে ঢাকা মেডিকেল কলেজ হাসপাতালের সামনে এই চিত্র দেখা গেছে। সরেজমিনে দেখা গেছে, জরুরি বিভাগ, ওয়ান স্টপ ইমার্জেন্সি সেন্টার, আইসিইউ করিডোর ও হাসপাতালের প্রতিটি কোণ জুড়ে একই দৃশ্য– উৎকণ্ঠা, কান্না, আর এক ধরনের গভীর অসহায়ত্ব। ইনকিলাব মঞ্চ, বৈষম্য বিরোধী ছাত্র আন্দোলন থেকে শুরু করে বিভিন্ন রাজনৈতিক দলের নেতাকর্মী, সাধারণ মানুষ– হাদিকে এক নজর দেখতে সবাই ছুটে এসেছেন। হাসপাতালের বাইরে চতুর্দিকে ছড়িয়ে-ছিটিয়ে আছেন হাজারও মানুষ। হাসপাতালের আইসিইউর সামনে অপেক্ষমাণ হাদির রাজনৈতিক সহকর্মীরা। কেউ কথা বলতে পারছেন না, কেউ চুপচাপ দেয়ালে হেলান দিয়ে কাঁদছেন। শুধু তার দলই নয়, সহমর্মিতা জানাতে এসেছেন নানা রাজনৈতিক ও সামাজিক অঙ্গনের মানুষ। ঢাকা মেডিকেল কলেজ হাসপাতালের ওয়ান স্টপ ইমার্জেন্সি সেন্টারের সামনে নেতাকর্মীদের কাঁধে হাত রেখে এনসিপি নেতা হাসনাত আবদুল্লাহকে কাঁদতে দেখা গেছে। তাকে দীর্ঘক্ষণ একই জায়গায় দাঁড়িয়ে কাঁদতে দেখা গেছে। পাশেই হতবিহ্বল অবস্থায় দাঁড়িয়ে থাকতে দেখা গেছে বৈষম্যবিরোধী ছাত্র আন্দোলনের আহ্বায়ক রিফাত রশিদকেও। ঢাকা মেডিকেলের সামনে অপেক্ষমাণ সব নেতাকর্মী ও সাধারণ মানুষের একটাই চাওয়া, আল্লাহ বাঁচিয়ে রাখুক হাদিকে। রাকিব হাসান নামে এক ঢাবি শিক্ষার্থী বলেন, ‘হাদি ভাইয়ের ওপর হামলার মানে হচ্ছে জুলাই বিপ্লবীদের ভয় দেখানো। কিন্তু হাদি ভাই ইতোমধ্যে লাখো মানুষের মন জয় করে ফেলেছেন। সব স্তরের মানুষ তাকে মনে-প্রাণে ভালোবাসেন। এভাবে তাকে থামানো যাবে না।’",
    "url": "https://www.dhakapost.com/politics/416155",
    "date": "2025-12-12T17:31:40+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 250,
    "scraped_at": "2026-02-05T13:41:50.949110"
  },
  {
    "title": "ঢাকা-১৭ আসনে নির্বাচনে লড়বেন শহীদ জহির রায়হানের ছেলে তপু রায়হান",
    "body": "‘আমি কোনো প্রথাগত রাজনীতি করতে আসিনি’ ঘোষণা দিয়ে ঢাকা-১৭ আসনে ত্রয়োদশ জাতীয় সংসদ নির্বাচনে (২০২৬) প্রার্থী হওয়ার কথা জানালেন দেশের প্রখ্যাত মুক্তিযোদ্ধা, চলচ্চিত্রকার ও সাহিত্যিক শহীদ জহির রায়হানের ছেলে তপু রায়হান। রোববার (৯ নভেম্বর) জাতীয় প্রেসক্লাবের আয়োজিত এক সংবাদ সম্মেলনে তিনি এ ঘোষণা দেন। তপু রায়হান বলেন, আমাদের দরকার দুর্নীতিমুক্ত, দলীয়করণমুক্ত, রাজনৈতিক অ্যাজেন্ডামুক্ত, সত্যিকারের জনকল্যাণমুখী, সৃজনশীল একটি সরকার ও তার প্রশাসন। তিনি আরও বলেন, আমার বাবা জহির রায়হান রাজনৈতিক সচেতন হলেও কোনো দলের সক্রিয় সদস্য ছিলেন না। বাবার মানবতাবাদী সমাজ প্রতিষ্ঠার স্বপ্নকে ধারণ করে সংসদীয় গণতন্ত্রের মাধ্যমে কোনো রাজনৈতিক দলের সঙ্গে সংশ্লিষ্ট না হয়েও মানবকল্যাণমুখী রাজনীতি করা সম্ভব বলে আমি বিশ্বাস করি। ঢাকা-১৭ (গুলশান, বনানী, ক্যান্টনমেন্ট, শাহজাদপুর, ভাষানটেক, মহাখালী) আসন থেকে নির্বাচন করবেন জানিয়ে তপু রায়হান বলেন, এই এলাকার সমস্যা সমাধানে আমি এলাকাভিত্তিক ইশতেহার তৈরির উদ্যোগ নিয়েছি। কড়াইল বস্তির মতো নির্দিষ্ট অঞ্চলের মানুষের সমস্যা চিহ্নিত করে সেগুলোর কার্যকর মডেল তৈরির চেষ্টা করছি। তিনি বলেন, আমি নিজে এবং আমার দল কড়াইল বস্তিসহ ঢাকা-১৭ এর অনেক এলাকা পরিদর্শন করেছি। কাজের অগ্রগতি জানাতে চালু করা হয়েছে ‘আমি থেকে আমরা’ এবং ‘সময়ের প্রয়োজনে’ নামে দুটি অনলাইন প্ল্যাটফর্ম। তপু রায়হান বলেন, এই মাসেই এলাকাভিত্তিক ইশতেহারগুলো প্রকাশ করা হবে। এই ইশতেহার নিয়ে সব প্রার্থীর কাছে যাব এবং তাদের সহযোগিতা চাইবো। তিনি বলেন, আমি জয়ী হই বা না হই, নির্বাচনের পর ঢাকা-১৭ আসনে যিনিই এমপি হন, এলাকার উন্নয়ন ও সমস্যা সমাধানে আমি তার সঙ্গে একসঙ্গে কাজ করে যাবো। এই সহযোগিতামূলক রাজনৈতিক সংস্কৃতিই আমার নির্বাচনী প্রচারণার মূল ভিত্তি। তপু রায়হান বলেন, সরকারের সঙ্গে একযোগে কাজ করার লক্ষ্যে বিশেষজ্ঞদের নিয়ে একটি উপদেষ্টামণ্ডলী তৈরির চেষ্টা করছি। নীতি (পলিসি) তৈরি, বাজেট প্রণয়ন এবং কাজ শুরু করার প্রতিটি ধাপে এই কমিটি আমাকে সাহায্য করবে।",
    "url": "https://www.dhakapost.com/politics/408050",
    "date": "2025-11-09T14:40:59+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 262,
    "scraped_at": "2026-02-05T13:41:52.574249"
  },
  {
    "title": "কলকাতায় তুলকালাম, হায়দরাবাদে ভিন্ন রূপ দেখলেন মেসি",
    "body": "আর্জেন্টাইন মহাতারকা লিওনেল মেসির ভারত সফরের শুরুটা হয়েছে চরম অব্যবস্থাপনার মধ্য দিয়ে। ‘গোট ট্যুর অব ইন্ডিয়া’র প্রথম দিনে আয়োজকদের ব্যর্থতায় তাকে ঠিকমতো দেখতে না পেয়ে কলকাতার সল্টলেকে হট্টগোল, ক্ষুব্ধ দর্শকরা স্টেডিয়ামের চেয়ার ভাঙচুর ও নানা সম্পদ লুট করার মতো ঘটনা ঘটেছে। এরই মাঝে প্রধান আয়োজক শতদ্রু দত্তকে আটক করে পুলিশ। একইদিন রাতে হায়দরাবাদে সম্পূর্ণ ভিন্ন অভিজ্ঞতা পেলেন মেসি-সুয়ারেজ-ডি পলরা। কলকাতার যুবভারতী স্টেডিয়ামে এমন বিশৃঙ্খলার পর মেসিরা ভারত সফর সুষ্ঠুভাবে সম্পন্ন করতে পারবেন কি না সেই অনিশ্চয়তা তৈরি হয়েছিল। প্রথম ধাপ শেষ করে গতকাল (শনিবার) দুপুরেই হায়দরাবাদের উদ্দেশে রওনা দেন ইন্টার মায়ামির তিন তারকা। বিকেল সাড়ে ৫টার পর শহরটিতে পা রেখে মেসিরা রাত ৮টা নাগাদ সেখানকার উপল স্টেডিয়ামে পৌঁছান। স্বাভাবিকভাবেই তাদের সফর ঘিরে হায়দরাবাদে ছিল বাড়তি নিরাপত্তা। বিমানবন্দরে কড়া নিরাপত্তার পর স্টেডিয়ামেও ব্যবস্থাপনা ছিল ঠিকঠাক। মেসির যখন মাঠে প্রবেশ করছেন, তখন প্রদর্শনী ফুটবল ম্যাচ চলছিল। দুই সতীর্থ লুইস সুয়ারেজ এবং রদ্রিগো ডি পলকে নিয়ে মেসি ভিভিআইপি বক্সে দাঁড়িয়ে সেই ম্যাচ দেখেছেন। কয়েকবার উচ্ছ্বসিতও দেখা যায় বিশ্বকাপজয়ী আর্জেন্টাইন অধিনায়ককে। মেসি স্টেডিয়ামে আসার পরই মাঠে নামেন তেলেঙ্গানার মুখ্যমন্ত্রী রেবন্ত রেড্ডি। কয়েক মিনিটের মধ্যে তিনি একটি গোলও করেন। খেলা শেষ হতেই মেসিরা মাঠে যান ‘মেসি–মেসি’ স্লোগানে উত্তাল গ্যালারির অভ্যর্থনা নিতে নিতে। তখন লাতিন ভাষায় গান বাজছিল স্টেডিয়ামে। রেবন্ত রেড্ডি ও বাচ্চাদের সঙ্গে ‘পাসিং দ্য বল’ খেলেছেন মেসিরা। কলকাতায় মেসিকে একফলক দেখতে দর্শকদের যে তৃষ্ণা ছিল, তা ছিল হায়দরাবাদেও। তবে পার্থক্যটা হচ্ছে– এখানে সেই স্বপ্ন পূরণ হয়েছে ফুটবলভক্তদের। মাঝে কয়েকবার তাদের উদ্দেশে শট মেরে বল গ্যালারিতে পাঠিয়েছেন মেসি। হাত নেড়ে মাঠে প্রদক্ষিণও করেছেন সদলবলে। কলকাতায় মেসি মাঠে ঢোকার পর কয়েকশ লোক তাকে ঘিরে ছিলেন। এর মধ্যে রাজনীতিবিদ, চিত্রসাংবাদিক, নিরাপত্তারক্ষী মিলিয়ে সৃষ্ট বেষ্টনীর কারণে তাকে ঠিকঠাক দেখতে পারেননি গ্যালারির দর্শকরা। আর হায়দরাবাদে মেসির আশপাশে যথেষ্ট ফাঁকা জায়গা রাখা হয়। ফলে সেখানে কোনো বিরক্তি নয়, বরং ভক্তদের সঙ্গে তাল মিলিয়ে এলএমটেনও উচ্ছ্বাসে মেতেছেন। হায়দরাবাদ উপল স্টেডিয়ামে মেসির খুব কাছে ঘেঁষতে দেওয়া হয়নি সাধারণ কাউকে। নির্দিষ্ট দূরত্ব রেখে ছবি তোলার ব্যবস্থা করা হয়েছিল। মাঠ প্রদক্ষিণ করার পর একটি অস্থায়ী মঞ্চের সামনে নিয়ে যাওয়া হয় তাদের। একপর্যায়ে ডেকে নেওয়া হয় কংগ্রেস নেতা রাহুল গান্ধীকে। তার সঙ্গে আলাপচারিতায় দেখা গেছে মেসিকে। রাহুল মেসি ও সুয়ারেজের হাতে একটি করে স্মারক তুলে দিয়েছেন। পরবর্তীতে প্রদর্শনী ম্যাচে বিজয়ী দলকে ‘গোট কাপ’ ট্রফি তুলে দেন মেসি। এমন বিশেষ মুহূর্তে মেসিও নিশ্চয়ই মনের ভাব শোনানোর কথা হায়দরাবাদের ফুটবলভক্তদের। স্প্যানিশ ভাষায় তিনি যা বললেন তার অর্থ দাঁড়ায়– ‘ভারতে আসতে পেরে আমি খুবই আনন্দিত। আপনাদের ভালবাসায় আমি আপ্লুত। এই ভালবাসার কথা চিরকাল মনে থাকবে। আমাকে আপনাদের অভ্যর্থনার এই ধরন অকল্পনীয়।’ একে একে কথা বলেছেন ডি পল ও সুয়ারেজও। ঘণ্টাখানেক থেকে তারা হায়দরাবাদ স্টেডিয়াম থেকে বেরিয়ে যান। ১৫ ডিসেম্বর সফর শেষ করার আগে মুম্বাই ও দিল্লিতে যাওয়ার কথা রয়েছে মেসিদের।",
    "url": "https://www.dhakapost.com/sports/football/416468",
    "date": "2025-12-14T09:59:31+06:00",
    "author": "স্পোর্টস ডেস্ক",
    "category": "sports",
    "language": "bn",
    "token_count": 422,
    "scraped_at": "2026-02-05T13:41:54.254243"
  },
  {
    "title": "বিতর্কের মাঝেই মাঠে গড়াল প্রথম বিভাগ ক্রিকেট",
    "body": "বাংলাদেশ ক্রিকেট বোর্ডের (বিসিবি) সর্বশেষ নির্বাচনে অনিয়মের অভিযোগ তুলে বর্তমান কমিটির অধীনে সব ধরনের লিগ বয়কট করেছিল ঢাকার শীর্ষ ক্লাবগুলো। ফলে আজ (রোববার) থেকে শুরু হওয়া প্রথম বিভাগ ক্রিকেট লিগে ২০টির মধ্যে ৮টি ক্লাব অংশ নিচ্ছে না। এর আগে শনিবার ৮ ক্লাবের ক্রিকেটাররা সব দলকে নিয়ে লিগ আয়োজনের দাবিতে বিসিবিতে স্বারকলিপি দিয়েছিল। একই সময়ে উন্মোচন হচ্ছিল প্রথম বিভাগ লিগের ট্রফি। এর আগে বিসিবি কার্যালয়ের সামনে বিভিন্ন ব্যানার-প্ল্যাকার্ড নিয়ে মানববন্ধনও করেন তারা। গত মৌসুমে খেলাঘর সমাজ কল্যাণ সমিতির হয়ে খেলা আসাদুজ্জামান প্রিন্স বলেন, ‘২০ দল নিয়ে প্রথম বিভাগ ক্রিকেট লিগ শুরু করতে হবে। আর নয়তো ২০ দলের সকল ক্রিকেটারদের নিয়ে ফ্র্যাঞ্চাইজি টুর্নামেন্ট করতে হবে।’ প্রিন্স আরও বলেন, ‘১২ দলের ভাইরা ভালো পেমেন্ট নিয়ে ক্রিকেটটা খেলতে পারবে প্রথম বিভাগ ক্রিকেট লিগ টাইটেলে, আর অন্য ভাইরা ফ্র্যাঞ্চাইজি টুর্নামেন্টের নাম দিয়ে ক্রিকেট খেলতে আসবে আর সেখানে পারিশ্রমিক হবে ৫০-৬০ হাজার টাকা। আমার মনে হয় এটা একটা বৈষম্য।’ ক্রিকেটারদের দাবিতে বিসিবি এখনও কোন সম্মতি দেয়নি বলে জানিয়েছেন প্রিন্স, ‘(বিসিবি) সভাপতি দেশের বাইরে। উনারা আমাদেরকে এখনই কথা দিতে পারছেন না যে আমাদের জন্য কী করবে বা আর্থিকভাবে কী ধরনের সমর্থন দিতে পারেন। উনারা নিজ দায়িত্বে বলতে চাচ্ছেন না।’",
    "url": "https://www.dhakapost.com/sports/cricket/416485",
    "date": "2025-12-14T11:00:04+06:00",
    "author": "ক্রীড়া প্রতিবেদক",
    "category": "sports",
    "language": "bn",
    "token_count": 182,
    "scraped_at": "2026-02-05T13:41:55.858116"
  },
  {
    "title": "আলালের বক্তব্য অসৎ রাজনৈতিক উদ্দেশ্যপ্রণোদিত : জামায়াত",
    "body": "বিএনপি চেয়ারপারসনের উপদেষ্টা মোয়াজ্জেম হোসেন আলালের জামায়াতে ইসলামীকে নিষিদ্ধের বক্তব্যকে বিভ্রান্তিকর, অসৎ উদ্দেশ্যপ্রণোদিত উল্লেখ করে তীব্র নিন্দা ও প্রতিবাদ জানিয়েছে বাংলাদেশ জামায়াতে ইসলামী। শনিবার (১ নভেম্বর) দলের সহকারী সেক্রেটারি জেনারেল মাওলানা আবদুল হালিম এক বিবৃতিতে বলেন, দুপুরে জাতীয় প্রেসক্লাবের এক অনুষ্ঠানে বিএনপি চেয়ারপারসনের উপদেষ্টা মোয়াজ্জেম হোসেন আলাল যে বক্তব্য দিয়েছেন, তা জাতীয় ঐক্য বিনষ্টকারী, দায়িত্বজ্ঞানহীন ও অসৎ রাজনৈতিক উদ্দেশ্যপ্রণোদিত। এতে তিনি বলেন, আলালের এ ধরনের মন্তব্যে স্পষ্ট বোঝা যায়– তিনি কাউকে খুশি করার জন্য জামায়াতে ইসলামীর বিরুদ্ধে অপপ্রচার চালাচ্ছেন। তার বক্তব্যে কর্তৃত্ববাদী ও আওয়ামী ফ্যাসিস্টদের সুর ধ্বনিত হচ্ছে। আমি তার এই বক্তব্যের তীব্র নিন্দা ও প্রতিবাদ জানাচ্ছি। মাওলানা আবদুল হালিম বলেন, জামায়াতে ইসলামীর বিরুদ্ধে ‘মানবতাবিরোধী অপরাধ’ বা ‘একাত্তরের হত্যাযজ্ঞে সম্পৃক্ততা’ সংক্রান্ত অভিযোগ সম্পূর্ণ ভিত্তিহীন এবং রাজনৈতিক হীনম্মন্যতা থেকেই বিভিন্ন সময়ে কেউ কেউ এমন অভিযোগ করে থাকেন। স্বাধীনতার পর থেকে বিভিন্ন সময়ে দেশের রাজনৈতিক প্রতিপক্ষকে নিশ্চিহ্ন করার লক্ষ্যে জামায়াতকে টার্গেট করে এই ধরনের প্রপাগান্ডা চালানো হয়েছে। কিন্তু জাতি এখন এসব মিথ্যাচার সম্পর্কে সম্পূর্ণ সচেতন। তিনি আরও বলেন, বিএনপি চেয়ারপারসনের উপদেষ্টা হিসেবে দায়িত্বশীল অবস্থান থেকে আলালের এ ধরনের বিভাজনমূলক বক্তব্য জাতীয় ঐক্যের পরিপন্থী। বর্তমানে যখন দেশের রাজনৈতিক সংকট উত্তরণে জাতীয় ঐকমত্য ও পারস্পরিক সহনশীলতার প্রয়োজন, তখন তার এই উসকানিমূলক মন্তব্য রাজনৈতিক শিষ্টাচার এবং জুলাইয়ের ছাত্র-জনতার গণ-অভ্যুত্থানের আকাঙ্ক্ষার পরিপন্থি। মাওলানা আবদুল হালিম বলেন, জামায়াতে ইসলামী বাংলাদেশের একটি নিবন্ধিত রাজনৈতিক দল, যার নীতি ও আদর্শ ইসলামী মূল্যবোধ, ন্যায়নীতি ও জনগণের কল্যাণে নিবেদিত। জামায়াতে ইসলামী সর্বদা দেশের সার্বভৌমত্ব, স্বাধীনতা ও গণতন্ত্র রক্ষায় ইতিবাচক ভূমিকা পালন করে আসছে। অতএব, জামায়াতকে নিষিদ্ধ করার দাবি সম্পূর্ণ অযৌক্তিক, অগণতান্ত্রিক ও বিদ্বেষপ্রসূত। ভবিষ্যতে জাতীয় ঐক্য ও বিভাজন সৃষ্টিকারী এবং বিদ্বেষপ্রসূত, বিভ্রান্তিকর ও রাজনৈতিক উদ্দেশ্য প্রণোদিত বক্তব্য দেওয়া থেকে বিরত থাকার জন্য মোয়াজ্জেম হোসেন আলালের প্রতি আহ্বান জানান জামায়াত নেতা।",
    "url": "https://www.dhakapost.com/politics/406229",
    "date": "2025-11-01T21:42:38+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 269,
    "scraped_at": "2026-02-05T13:41:57.404422"
  },
  {
    "title": "জোটের প্রশ্ন, মতাদর্শের ‘ট্যাগ’ ও লাভ-ক্ষতি নিয়ে আলোচনা",
    "body": "বিএনপি বা জামায়াতের সঙ্গে নির্বাচনী জোটে গেলে লাভ-ক্ষতি কী হতে পারে, মতাদর্শের ‘ট্যাগ’ লাগাতে পারে, তা নিয়ে জাতীয় নাগরিক পার্টির (এনসিপি) নির্বাহী কাউন্সিলের সভায় আলোচনা হয়েছে। গত শুক্রবার বিকেল সাড়ে চারটা থেকে রাত নয়টা পর্যন্ত রাজধানীর বাংলামোটরে এনসিপির কেন্দ্রীয় কার্যালয়ে এই সভা হয়। এনসিপির নির্বাহী কাউন্সিলে দলের আহ্বায়ক নাহিদ ইসলাম, সদস্যসচিব আখতার হোসেনসহ বেশির ভাগ নেতা শুক্রবারের সভায় অংশ নেন। নির্বাচনী জোটের হিসাব–নিকাশ নিয়ে নির্বাহী কাউন্সিলের সভায় আলোচনা হওয়ার বিষয়টি এনসিপির একাধিক সূত্র নিশ্চিত করেছে। সভায় অংশ নেওয়া নেতারা বলেছেন, বিএনপি ও জামায়াত- দুই দলই আগামী নির্বাচনে এনসিপিকে সঙ্গে রাখতে চায়। বিএনপি বা জামায়াতের সঙ্গে কোনো নির্বাচনী জোট বা সমঝোতায় গেলে লাভ–ক্ষতি কী হতে পারে, তা নিয়ে নেতারা মতামত দিয়েছেন। বিএনপি ও জামায়াতের বাইরে তৃতীয় কোনো জোটে যাওয়া নিয়েও সভায় কথা হয়েছে। আলোচনার বিষয়বস্তু সম্পর্কে ওই নেতারা বলেন, বিএনপি কোনো আসনে ছাড় দিলেও যদি দলটির স্বতন্ত্র প্রার্থী দাঁড়িয়ে যান, তাহলে এনসিপির প্রার্থীদের জিতে আসা কঠিন হবে। এর ফলে বিএনপির সঙ্গে জোট বা সমঝোতায় গেলে এনসিপির কতটা লাভ হবে, তা নিয়ে সন্দেহ রয়েছে। আবার জামায়াতের সঙ্গে জোট বা সমঝোতায় গেলে এনসিপির গায়ে একটি নির্দিষ্ট মতাদর্শের ‘ট্যাগ’ লাগতে পারে। এটি দীর্ঘ মেয়াদে এনসিপির রাজনীতিকে ক্ষতিগ্রস্ত করবে। এনসিপির ‘মধ্যপন্থী’ চরিত্র প্রতিষ্ঠিত করতে হলে বিএনপি ও জামায়াতের বাইরে তৃতীয় জোটে থাকাই ভালো হবে- বিভিন্ন নেতার বক্তব্যে এসব বিষয় উঠে এসেছে। এর আগে গত ১৯ সেপ্টেম্বর ঢাকায় জাতীয় সমন্বয় সভা করে এনসিপি। সেই সভায় সাংগঠনিক কার্যক্রম নিয়েই বেশি আলোচনা হয়। তখন ঢাকার বাইরে থেকে আসা নেতাদের নির্দেশনা দেওয়া হয়েছিল, অক্টোবর মাসের মধ্যে দেশের প্রতিটি জেলা, উপজেলা ও ইউনিয়ন পর্যন্ত দলের আহ্বায়ক কমিটি গঠন করতে হবে। জাতীয় নাগরিক পার্টি (এনসিপি)-এর জ্যেষ্ঠ যুগ্ম আহ্বায়ক আরিফুল ইসলাম আদীব ঢাকা পোস্টকে বলেন, শুক্রবার আমাদের নির্বাহী কাউন্সিলের সভা অনুষ্ঠিত হয়েছে। সভায় আমাদের সিদ্ধান্ত হলো- জুলাই সনদের বাস্তবায়ন সংক্রান্ত যে প্রস্তাবনা দেওয়া হয়েছে, সরকার এখনো তার পূর্ণাঙ্গ বাস্তবায়ন-সংক্রান্ত তথ্য উপস্থাপন করেনি। সেই কারণে জুলাই সনদের বাস্তবায়ন প্রক্রিয়া আমরা নিবিড়ভাবে পর্যবেক্ষণ করছি। পাশাপাশি, কিছু বিষয়ে স্বাক্ষর ও অনুমোদনের ধাপ রয়েছে, যেগুলো সম্পন্ন হলে উচ্চকক্ষ পর্যায়ে পরবর্তী সিদ্ধান্তগুলো পরিষ্কার হবে। গণভোটের সময়সূচি নিয়েও একটি প্রাথমিক হিসাব ও আলোচনা চলছে- এসব বিষয় আমরা পর্যবেক্ষণ করছি। তিনি আরও বলেন, জোট গঠনের বিষয়ে এখনো কোনো চূড়ান্ত সিদ্ধান্ত হয়নি। বিষয়টি নিয়ে আলোচনা চলছে। যদি উচ্চকক্ষের বিষয়ে সম্মতি পাওয়া যায়, তবে আমরা সে অনুযায়ী অগ্রসর হবো। বিএনপি বা জামায়াতের সঙ্গে জোটের বিষয়ে কোনো আনুষ্ঠানিক সিদ্ধান্ত নেই। তবে বিএনপি–জামায়াতের বাইরে কিছু সংস্কারপন্থী ও মধ্যমপন্থী দল নিয়ে একটি নতুন রাজনৈতিক সমীকরণ তৈরির বিষয়ে আলোচনা হয়েছে। তবে এখানেও এখন পর্যন্ত কোনো চূড়ান্ত সিদ্ধান্ত নেওয়া হয়নি।",
    "url": "https://www.dhakapost.com/politics/401407",
    "date": "2025-10-12T17:12:41+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 394,
    "scraped_at": "2026-02-05T13:41:59.052694"
  },
  {
    "title": "বাংলাদেশের সবচেয়ে বড় সংকট দুর্নীতিমুক্ত নেতৃত্ব : মাসুদ",
    "body": "বাংলাদেশের সবচেয়ে বড় সংকট দুর্নীতিমুক্ত নেতৃত্ব। দুর্নীতিগ্রস্ত নেতৃত্বের কারণে বাংলাদেশ বারবার পথ হারিয়েছে বলে মন্তব্য করেছেন বাংলাদেশ জামায়াতে ইসলামীর কেন্দ্রীয় কর্মপরিষদ সদস্য ও ঢাকা মহানগর দক্ষিণের সেক্রেটারি ড. শফিকুল ইসলাম মাসুদ। তিনি বলেন, আগামীতেও যদি দুর্নীতিগ্রস্ত নেতৃত্বের হাতে রাষ্ট্র ক্ষমতা চলে যায় তবে বাংলাদেশ আর কখনো মাথা তুলে দাঁড়াতে পারবে না। দুর্নীতিমুক্ত সন্ত্রাসমুক্ত, চাঁদাবাজমুক্ত নেতৃত্বের হাতে রাষ্ট্র ক্ষমতা দিলে নতুন বাংলাদেশ বিনির্মাণ সম্ভব হবে। বুধবার (১০ ডিসেম্বর) ঢাকা-৪ সংসদীয় এলাকার মিরহাজিরবাগে দাঁড়িপাল্লা প্রতিকের সমর্থনে গণসংযোগ পূবর্ক পথসভায় প্রধান অতিথির বক্তব্যে তিনি এসব কথা বলেন। নতুন বাংলাদেশ বিনির্মাণের লক্ষ্যে দেশবাসীকে আগামী জাতীয় সংসদ নির্বাচনে দাঁড়িপাল্লা প্রতীকে ভোট দেওয়ার আহ্বান জানিয়ে তিনি বলেন, দাঁড়িপাল্লা ভোট দিলে এদেশে আর কখনো ফ্যাসিবাদের জন্ম হবে না। সন্ত্রাস-চাঁদাবাজ-দুর্নীতিবাজ থাকবে না। লুটেরা কিংবা দখলদার থাকবে না। জামায়াতের নেতৃত্বে এদেশের আলেম-ওলামাদের সমন্বয়ে এবং সিভিল কমিটির মাধ্যমে আগামীর সমাজ পরিচালিত হবে। ফলে সমাজে একক কোনো দল প্রভাব বিস্তার করতে পারবে না। জনগণ জুলুমের শিকার হবে না। এসময় তিনি আরও বলেন, ইসলামী ছাত্রশিবির মনোনীত প্যানেল নির্বাচিত হয়ে যেভাবে ডাকসু, রাকসু, জাগসু, চাকসুতে নতুন সম্ভাবনার পথ উম্মোচিত করেছে একইভাবে জামায়াতে ইসলামী ক্ষমতায় গেলে বাংলাদেশ বিশ্বের বুকে নতুন ধারা উম্মোচন করবে। যেই বাংলাদেশকে বিশ্ব অনুসরণ করবে। তিনি আরও বলেন, জামায়াত সন্ত্রাস-চাঁদাবাজ-দখলদার মুক্ত একটি নতুন বাংলাদেশ গঠন করতে চায়। জামায়াতে ইসলামী ইনসাফ ও ন্যায় বিচারের এক মানবিক বাংলাদেশ গড়তে চায়। যেখানে কোনো বৈষম্য থাকবে না, কোনো সন্ত্রাস থাকবে না, কোনো চাঁদাবাজ থাকবে না, কোনো দুর্নীতিবাজ থাকবে না, কোনো লুটপাট থাকবে না। জনগণের মৌলিক অধিকার ও সুরক্ষা রাষ্ট্র কর্তৃক নিশ্চিত হবে। ড. শফিকুল ইসলাম মাসুদ বলেন, দুর্নীতি দমন কমিশন (দুদক) চেয়ারম্যান ইতোমধ্যে জাতির উদ্দেশ্যে বার্তা দিয়েছেন, আগামীতে কোনো দুর্নীতিগ্রস্ত নেতৃত্বকে নির্বাচিত না করতে। কারণ দুর্নীতিগ্রস্ত নেতৃত্ব নির্বাচিত হলে দেশ থেকে দুর্নীতি দূর হবে না বরং দুর্নীতি ব্যাপক বৃদ্ধি পাবে। তিনি বলেন, রাজনৈতিক নেতৃত্ব যদি দুর্নীতিগ্রস্ত হয় তবে দুদক দুর্নীতি রোধ করতে পারবে না, বন্ধ করতে পারবে না। তাই দুর্নীতিমুক্ত সৎ যোগ্য আল্লাহভীরু নেতৃত্বকে নির্বাচিত করতে তিনি আহ্বান জানান। ঢাকা-৪ আসনে জামায়াত মনোনীত সংসদ সদস্য পদপ্রার্থী সৈয়দ জয়নুল আবেদীন বলেন, চব্বিশের বিপ্লব পরবর্তী গঠিত অন্তর্বর্তীকালীন সরকার আগামী ফেব্রুয়ারিতে জাতীয় সংসদ নির্বাচনের ঘোষণা দিয়েছে। মানুষ এই নির্বাচনের মাধ্যমে নতুন বাংলাদেশ গড়ে তুলতে সৎ যোগ্য, দুর্নীতিমুক্ত, চাঁদাবাজমুক্ত, সন্ত্রাসমুক্ত নেতৃত্বকে নির্বাচিত করবে। আর কোনো দুর্নীতিগ্রস্ত, সন্ত্রাস-চাঁদাবাজ নেতৃত্বকে জনগণ রাষ্ট্রীয় ক্ষমতায় বসাবে না। সারাদেশের ন্যায় ঢাকা-৪ আসনের জনগণকেও দুর্নীতিগ্রস্ত নেতৃত্বকে ভোটের মাধ্যমে বয়কট করে ন্যায়-ইনসাফের প্রতিক দাঁড়িপাল্লা ভোট দিতে তিনি আহ্বান জানান। সভা শেষে ড. শফিকুল ইসলাম মাসুদের নেতৃত্বে সৈয়দ জয়নুল আবেদীনের পক্ষে গণসংযোগ অভিযান পরিচালনা করে স্থানীয় নেতৃবৃন্দ। সময় ঢাকা-৪ সংসদীয় এলাকার বিভিন্ন পর্যায়ের দায়িত্বশীল নেতৃবৃন্দ উপস্থিত ছিলেন।",
    "url": "https://www.dhakapost.com/politics/415756",
    "date": "2025-12-10T20:34:57+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 400,
    "scraped_at": "2026-02-05T13:42:02.229108"
  },
  {
    "title": "নির্বাচন কমিশনের সঙ্গে এনসিপির বৈঠক সোমবার",
    "body": "নির্বাচন কমিশনের সঙ্গে জাতীয় নাগরিক পার্টির (এনসিপি) বৈঠক অনুষ্ঠিত হবে সোমবার। এতে দলের মুখ্য সমন্বয়ক নাসিরুদ্দীন পাটওয়ারী অংশ নেবেন। রোববার (২১ সেপ্টেম্বর) রাতে জাতীয় নাগরিক পার্টির (এনসিপি) যুগ্ম সদস্য সচিব মুশফিক উস সালেহীন এক বার্তায় এ তথ্য জানিয়েছেন। বার্তায় বলা হয়, সোমবার (২২ সেপ্টেম্বর) বিকেল ৪টায় আগারগাঁওয়ে নির্বাচন কমিশন (ইসি) কার্যালয়ে যাবেন এনসিপির মুখ্য সমন্বয়ক নাসিরুদ্দীন পাটওয়ারী, যুগ্ম আহ্বায়ক খালেদ সাইফুল্লাহ ও যুগ্ম সদস্য সচিব জহিরুল ইসলাম মুসা। এর আগে গত ৩ আগস্ট প্রধান নির্বাচন কমিশনার (সিইসি) এ এম এম নাসির উদ্দীনের সঙ্গে বৈঠক করেছিল জাতীয় নাগরিক পার্টির (এনসিপি) প্রতিনিধি দল। ওই বৈঠকে এনসিপির মুখ্য সমন্বয়ক নাসিরুদ্দীন পাটওয়ারীর নেতৃত্বে উপস্থিত ছিলেন দলটির দক্ষিণাঞ্চলের মুখ্য সংগঠক হাসনাত আবদুল্লাহ, যুগ্ম আহ্বায়ক খালেদ সাইফুল্লাহ ও যুগ্ম সদস্য সচিব জহিরুল ইসলাম মুসা। এর আগে এনসিপিসহ ১৪৪টি নতুন রাজনৈতিক দলের নিবন্ধন আবেদন যাচাই-বাছাই করে প্রয়োজনীয় তথ্য চেয়ে চিঠি দেয় নির্বাচন কমিশন (ইসি)। এরই অংশ হিসেবে তখন নতুন দল জাতীয় নাগরিক পার্টির (এনসিপি) প্রতিনিধি দল ইসিতে যায়।",
    "url": "https://www.dhakapost.com/politics/396626",
    "date": "2025-09-21T22:46:50+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 151,
    "scraped_at": "2026-02-05T13:42:07.188443"
  },
  {
    "title": "বিএনপির মনোনয়ন নিয়ে গুজব ছড়ানো হচ্ছে : রিজভী",
    "body": "বিএনপির সিনিয়র যুগ্ম মহাসচিব অ্যাডভোকেট রুহুল কবির রিজভী বলেছেন, বিএনপির মনোনয়ন নিয়ে বিভ্রান্তিকর সংবাদ প্রকাশ করে একটি কুচক্রী মহল ষড়যন্ত্রে লিপ্ত হয়েছে। মঙ্গলবার (২৩ সেপ্টেম্বর) রাজধানীর নয়াপল্টনে বিএনপির কেন্দ্রীয় কার্যালয়ে এক সংবাদ সম্মেলনে এ কথা বলেন তিনি। রিজভী বলেন, সম্প্রতি কিছু পত্রিকা, গণমাধ্যম ও সোশ্যাল মিডিয়ায় বিএনপির মনোনয়নের কথিত তালিকা প্রকাশ করে নেতাকর্মীদের মধ্যে বিভ্রান্তি, অসন্তোষ ও বিশৃঙ্খলা উসকে দেওয়ার ষড়যন্ত্র চলছে। রিজভী দাবি করেন, ফ্যাসিস্ট আওয়ামী লীগকে পুনর্বাসন করার গোপন মিশনে একটি চক্র কাজ করছে। তারা বিএনপিকে কলঙ্কিত করার জন্য নানা অপপ্রচার চালাচ্ছে এবং কিছু গণমাধ্যমকে ব্যবহার করছে। তিনি বলেন, আমরা স্পষ্ট করে জানাতে চাই, বিএনপি আসন্ন জাতীয় সংসদ নির্বাচনের জন্য সর্বাত্মক প্রস্তুতি গ্রহণ করছে। উপযুক্ত সময়ে দলের নির্ধারিত প্রক্রিয়ার মাধ্যমে যোগ্য ও জনগণের কাছে গ্রহণযোগ্য প্রার্থীদের মনোনয়ন দেওয়া হবে। কোনো নির্বাচনী এলাকায় কোনো প্রার্থীকে গ্রিন সিগন্যাল দেওয়া হয়নি। বিএনপির মনোনয়ন প্রক্রিয়া সম্পর্কে তিনি আরও বলেন, দলের গঠনতন্ত্র অনুযায়ী পার্লামেন্টারি বোর্ড প্রার্থী মনোনয়ন দেয় এবং তাদের সিদ্ধান্তই চূড়ান্ত। তাই তফসিল ঘোষণার আগে প্রকাশিত মনগড়া খবর নিয়ে বিভ্রান্ত না হওয়ার আহ্বান জানান তিনি। বিএনপির ভারপ্রাপ্ত চেয়ারম্যান তারেক রহমানের নির্দেশনার কথা উল্লেখ করে রিজভী বলেন, তিনি বারবার বলছেন জনগণই বিএনপির রাজনৈতিক ক্ষমতার উৎস। জনগণের ভালোবাসায় থাকুন, জনগণকে ভালোবাসায় রাখুন। রিজভী নেতাকর্মীদের উদ্দেশ্যে বলেন, দলের প্রত্যেককে ঐক্যবদ্ধ থাকতে হবে, ইস্পাত কঠিন ঐক্য ধরে রাখতে হবে। জনগণ বিরক্ত হয় এমন কাজে কেউ জড়াবেন না। আমরা যদি জনগণের পাশে থাকি তবে অবশ্যই জনগণের রায় ধানের শীষের পক্ষেই আসবে। সংবাদ সম্মেলনে উপস্থিতি ছিলেন বিএনপির যুগ্ম মহাসচিব হাবিব উন নবী খান সোহেল, আব্দুস সালাম আজাদ, সহ-দপ্তর সম্পাদক তাইফুল ইসলাম টিপু প্রমুখ।",
    "url": "https://www.dhakapost.com/politics/396958",
    "date": "2025-09-23T12:06:30+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 245,
    "scraped_at": "2026-02-05T13:42:10.304370"
  },
  {
    "title": "ঢাকায় পৌঁছেছেন জুবাইদা রহমান",
    "body": "বিএনপি চেয়ারপারসন ও সাবেক প্রধানমন্ত্রী বেগম খালেদা জিয়াকে উন্নত চিকিৎসার জন্য লন্ডনে নিয়ে যাওয়ার প্রক্রিয়ার অংশ হিসেবে ঢাকায় এসে পৌঁছেছেন তার পুত্রবধূ ও বিএনপির ভারপ্রাপ্ত চেয়ারম্যান তারেক রহমানের স্ত্রী ডা. জুবাইদা রহমান। আজ (শুক্রবার) সকাল ১০টা ৪০ মিনিটে তাকে বহনকারী বিমানটি হযরত শাহজালাল আন্তর্জাতিক বিমানবন্দরে অবতরণ করে। আমরা বিএনপি পরিবারের আহ্বায়ক আতিকুর রহমান ঢাকা পোস্টকে বলেন, উনি ১০টা ৪০ মিনিটে বিমানবন্দরে পৌঁছান। বিমানবন্দরের আনুষ্ঠানিকতা শেষ করে সরাসরি খালেদা জিয়াকে দেখতে এভার কেয়ার হাসপাতালে যাওয়ার কথা রয়েছে জুবায়দার। জুবাইদা রহমান যুক্তরাজ্য থেকে দেশে ফিরেছেন তার শাশুড়ি খালেদা জিয়ার সার্বিক পরিস্থিতি তদারকি করতে এবং তার লন্ডন যাত্রায় সঙ্গী হতে। প্রায় দীর্ঘ ১৭ বছর পর গত মে মাসে একবার খালেদা জিয়ার সঙ্গে দেশে এলেও এবার অসুস্থ শাশুড়িকে বিদেশে নিয়ে যাওয়ার জন্য তার এই ঢাকা সফর অত্যন্ত তাৎপর্যপূর্ণ। এদিকে জুবাইদা রহমানের ঢাকায় পৌঁছানোর খবর এলেও, খালেদা জিয়ার লন্ডন যাত্রা নিয়ে সৃষ্ট জটিলতা এখনো কাটেনি। এর আগে আজ সকালে বিএনপি মহাসচিব মির্জা ফখরুল ইসলাম আলমগীর জানান, কাতারের আমিরের পক্ষ থেকে খালেদা জিয়াকে বহন করার জন্য বিশেষ যে এয়ার অ্যাম্বুলেন্সটি শুক্রবার আসার কথা ছিল, সেটি কারিগরি ত্রুটির কারণে আসছে না। বিএনপি মহাসচিব জানান, বিশেষ এয়ার অ্যাম্বুলেন্সটি শনিবার ঢাকায় পৌঁছাতে পারে। তবে যাত্রা নির্ভর করছে খালেদা জিয়ার শারীরিক সক্ষমতার ওপর। মির্জা ফখরুল ইসলাম আলমগীর বলেন, ‘‘ম্যাডামের শরীর যদি যাত্রার উপযুক্ত থাকে এবং মেডিকেল বোর্ড যদি সিদ্ধান্ত দেয়, তাহলে ইনশাল্লাহ ৭ তারিখ উন্নত চিকিৎসার জন্য তিনি দেশ ছাড়বেন।’’",
    "url": "https://www.dhakapost.com/politics/414453",
    "date": "2025-12-05T11:08:44+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 220,
    "scraped_at": "2026-02-05T13:42:12.043860"
  },
  {
    "title": "খাদ্য নিরাপত্তা নিশ্চিত করতে অঞ্চলভিত্তিক ম্যাপিং করতে হবে : আমীর খসরু",
    "body": "বিএনপির স্থায়ী কমিটির সদস্য আমীর খসরু মাহমুদ চৌধুরী বলেছেন, কৃষি পণ্যের দাম নির্ধারণ করে দিয়ে সরকারি প্রতিষ্ঠান বোকার কাজ করছে। বাজারকে বাজারের মতো চলতে দেওয়া উচিত। কৃষিতে ভালো করেছি, কিন্তু বিপ্লব হয়নি। শস্য খাদ্য নিরাপত্তা নিশ্চিত করতে অঞ্চলভিত্তিক ম্যাপিং করতে হবে। খাদ্য আমদানি নির্ভরতা কমাতে না পারলে বৈশ্বিক রাজনীতির শিকার হতে হবে। শনিবার (২৯ নভেম্বর) রাজধানীর সিরডাপ মিলনায়তনে বাংলাদেশ কৃষি সাংবাদিক ফোরাম (বিএজেএফ) আয়োজিত চার দিনব্যাপী আন্তর্জাতিক সম্মেলনের তৃতীয় দিনের ‘কৃষি ও খাদ্যে রাজনৈতিক অঙ্গীকার’ শীর্ষক সেশনে প্রধান অতিথির বক্তব্যে তিনি এ কথা বলেন। আমীর খসরু মাহমুদ চৌধুরী বলেন, কৃষির বিশাল পরিবর্তন হচ্ছে। কৃষিতেও বিপ্লব সম্ভব। জিয়াউর রহমানের স্লোগান ছিলো উৎপাদনের রাজনীতি। তখন বিদেশে চাল রপ্তানি হয়েছে। কৃষির সর্বোচ্চ উৎপাদন নিশ্চিত করতে সরকার বেসরকারি খাত ও এনজিওগুলোকে একসঙ্গে কাজ করতে হবে। এই মাটিতে অনেক কিছু হয়। যা আমরা করতে পারি না। সব কিছু মিলে অ্যালায়েন্স করতে পারলে অ্যাগ্রিকালচারে রেভুলেশন আনতে পারবো। তিনি বলেন, কৃষি খাতে নীতি আছে, কিন্তু নীতি বাস্তবায়ন করার মানুষ কম। অনেক সংস্কার হয়, কিন্তু কৃষক এর সুফল পায় না। কৃষকের ফসল পচে নষ্ট নয়। এটিকে প্রক্রিয়াজাত করতে হবে। কৃষিতে বিনিয়োগ দরকার। প্রযুক্তির উন্নয়ন দরকার। তিনি আরো বলেন, দেশে এখনো সবচেয়ে বেশি কর্মসংস্থান কৃষিতে। কৃষিই দেশের খাদ্য নিরাপত্তা নিশ্চিত করেছে। ১৮ মাসে আমরা এক কোটি কর্মসংস্থানের লক্ষ্য নির্ধারণ করেছি, সেটির অন্যতম একটি খাত কৃষি। কৃষির অঞ্চলভিত্তিক ম্যাপিং দরকার উল্লেখ করে আমীর খসরু বলেন, দেশের খাদ্য নিরাপত্তা নিশ্চিত করছে কৃষি। কোন অঞ্চলে কোন ফসল উৎপাদন করবো, বাংলাদেশের কৃষিতে তার একটি ম্যাপিং দরকার। যেখানে যে সম্ভাবনা আছে, সেই সম্ভাবনা খুঁজে বের করবো এবং অবকাঠামোর উন্নয়ন ঘটাবো। বিএজেএফের সাধারণ সম্পাদক আবু খালিদের সঞ্চালনায় এতে সভাপতিত্ব করেন বিএজেএফ সভাপতি সাহানোয়ার সাইদ শাহীন। এসময় বিশেষ অতিথির বক্তব্যে প্রাণ আরএফএল গ্রুপের চেয়ারম্যান ও সিইও আহসান খান চৌধুরী বলেন, কৃষিতে ব্যাপক পরিবর্তনের প্রয়োজন রয়েছে। নতুবা দেশের উন্নয়ন ঘটবে না। মাছ ও মুরগি উৎপাদন আরো বাড়াতে হবে। হর্টিকালচারে আমাদের উৎপাদন বাড়াতে হবে। তবে হর্টিকালচারে আমরা চীনের সহায়তা নিতে পারি। বাংলাদেশকে এগিয়ে নিতে যতো ধরনের পরামর্শ আছে সেগুলো দিতে হবে এবং সেই অনুযায়ী কাজ করতে হবে। আমার ব্যবসায়ীরা ব্যবসা করবো, কেনা-বেচার ক্ষেত্রে আমরা পরিমিত লাভ করবো। প্রসঙ্গত, চার দিনব্যাপী এ সম্মেলনের কো-স্পন্সর আস্থা ফিড ইন্ডাস্ট্রিজ লিমিটেড। সহযোগী হিসেবে রয়েছে প্রাণ-আরএফএল গ্রুপ, লাল তীর সিডস লিমিটেড, ওয়ার্ল্ড পোল্ট্রি সায়েন্স অ্যাসোসিয়েশন–বাংলাদেশ ব্রাঞ্চ, বাংলাদেশ ধান গবেষণা ইনস্টিটিউট, বন অধিদপ্তর, কৃষি সম্প্রসারণ অধিদপ্তর, মৎস্য অধিদপ্তর ও প্রাণিসম্পদ অধিদপ্তর।",
    "url": "https://www.dhakapost.com/politics/413128",
    "date": "2025-11-29T18:38:23+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 367,
    "scraped_at": "2026-02-05T13:42:13.701336"
  },
  {
    "title": "‘শাপলা কলি’ প্রতীকে সনদ পেল এনসিপি, আরপিও সংশোধনী নিয়ে রিটের নিন্দা",
    "body": "নির্বাচন কমিশনের (ইসি) নিবন্ধন সার্টিফিকেট গ্রহণ করেছে জাতীয় নাগরিক পার্টি (এনসিপি)। দলের পক্ষে এই সনদ গ্রহণ করেন এনসিপির আহ্বায়ক নাহিদ ইসলাম। তাদের জন্য বরাদ্দ করা প্রতীক হচ্ছে ‘শাপলা কলি’। বুধবার (০৩ ডিসেম্বর) রাজধানীর আগারগাঁওয়ে নির্বাচন ভবনে বিকেলে প্রধান নির্বাচন কমিশনারের (সিইসি) সঙ্গে বৈঠক শেষে এ তথ্য জানান নাহিদ। নাহিদ ইসলাম নির্বাচন সংক্রান্ত আরপিও (গণপ্রতিনিধিত্ব আদেশ) সংশোধনীকে সাধুবাদ জানান। একইসঙ্গে, তিনি এই সংস্কার বাতিলে চাপ সৃষ্টি এবং আদালতের শরণাপন্ন হওয়ার তীব্র নিন্দা জানিয়েছেন। নিবন্ধনের শুরু থেকেই কেন্দ্রীয় ও তৃণমূল নেতারা ‘অক্লান্ত পরিশ্রম’ করেছেন বলে জানান এনসিপি নেতা নাহিদ। নির্বাচন কমিশনের প্রতি কৃতজ্ঞতা প্রকাশ করে তিনি বলেন, অনেক চড়াই উৎরাই পার হওয়ার পরে অবশেষে প্রতীক বরাদ্দ হয়েছে। শাপলা কলি প্রতীকে এনসিপি এবারের নির্বাচনে অংশ নেবে। নাহিদ উল্লেখ করেন, প্রত্যেক দলকে স্ব স্ব প্রতীকে নির্বাচন করতে হবে— এই প্রস্তাবনা থেকে ইসিকে সরে না আসার আহ্বান জানানো হয়েছে। একটি বিশেষ দল সরকার ও বিভিন্ন প্রতিষ্ঠানকে চাপ দিয়েছে ‘এক মার্কায় নির্বাচনের জন্য’ এবং ‘আদালতকে ব্যবহার করে এখন এই সংস্কার প্রস্তাবনা বাতিলের চেষ্টা করা হচ্ছে। এনসিপি এই বিষয়ে ইসিকে ‘শক্ত অবস্থানে’ থাকার জন্য বলেছে। নির্বাচনে অর্থ ও ক্ষমতার প্রভাব নিয়ে গভীর উদ্বেগ প্রকাশ করেছে এনসিপি। নাহিদ বলেন, হলফনামায় প্রার্থীর তথ্য যাচাই-বাছাই করার জন্য ইসিকে বলা হয়েছে। এছাড়া অর্থ ব্যয়ের বিষয়ে ইসি যেন কঠোর অবস্থান নেয়। যারা কালো টাকা ছড়াবে, তাদের বিরুদ্ধে যেন দ্রুত ব্যবস্থা নেওয়া হয়, সে বিষয়ে বলা হয়েছে। ডিসি, এসপি বদলির বিষয়ে তিনি বলেন, ডিসি, এসপিদের বদলিতে রাজনৈতিক প্রভাব রয়েছে। এই প্রভাবের কারণে নির্বাচনে প্রভাব বিস্তার করবে। গণভোটের প্রশ্নে যেন সঠিক প্রচার হয়, সেই বিষয়েও ইসিকে সতর্ক করেছে এনসিপি। নাহিদ বলেন, গণভোটের প্রশ্ন সঠিকভাবে প্রচার না হলে জনগণের কাছে সঠিক তথ্য পৌঁছাবে না। এছাড়া, নির্বাচনে অপতথ্য বা ভুল তথ্যের বিস্তার রোধে নির্বাচন কমিশনকে বিশেষ ব্যবস্থা নেওয়ার আহ্বান জানানো হয়েছে।",
    "url": "https://www.dhakapost.com/politics/414090",
    "date": "2025-12-03T17:17:17+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 275,
    "scraped_at": "2026-02-05T13:42:15.313457"
  },
  {
    "title": "চট্টগ্রামে বিএনপির প্রার্থী পরিবর্তনের দাবিতে মহাসড়ক অবরোধ",
    "body": "চট্টগ্রাম-১৫ (লোহাগাড়া-সাতকানিয়া) আসনে বিএনপির ঘোষিত প্রার্থী নাজমুল মোস্তফা আমিনকে পরিবর্তনের দাবিতে চট্টগ্রাম-কক্সবাজার মহাসড়ক অবরোধ করেছে দলটির স্থানীয় নেতাকর্মীরা। শনিবার (৬ ডিসেম্বর) দিবাগত রাতে উপজেলার চট্টগ্রাম-কক্সবাজার মহাসড়কের মিঠাদিঘী এলাকায় এ কর্মসূচি পালন করা হয়। এ সময় দলটির নেতাকর্মীরা ‘অবৈধ নমিনেশন মানি না, মানব না’ এবং ‘টাকার বিনিময়ে নমিনেশন, মানি না মানব না’ বলে স্লোগান দেয়। এদিকে, বিএনপি নেতাকর্মীদের অবরোধের কারণে রাত ৭টা থেকে ৯টা পর্যন্ত চট্টগ্রাম-কক্সবাজার মহাসড়কে ঠাকুরদিঘী থেকে কেরানিহাট পর্যন্ত তীব্র যানজটের সৃষ্টি হয়। পরবর্তীতে ধীরে ধীরে যানচলাচল স্বাভাবিক হতে থাকে। বিক্ষোভকারী নেতাকর্মীরা বলেন, চট্টগ্রাম–১৫ আসনে ‘জনগণের প্রার্থী’ মুজিবুর রহমান চেয়ারম্যানকে মনোনয়ন না দিয়ে তৃণমূলের মতামত উপেক্ষা করা হয়েছে। তারা অবিলম্বে প্রাথমিক মনোনয়ন পরিবর্তন করে মুজিবুর রহমানকে চূড়ান্ত প্রার্থী ঘোষণার জন্য বিএনপির ভারপ্রাপ্ত চেয়ারম্যান তারেক রহমান ও দলের হাইকমান্ডের প্রতি দাবি জানান। এর আগে গত বৃহস্পতিবার (৫ ডিসেম্বর) সন্ধ্যায় একই দাবিতে সাতকানিয়ার কেরানিহাট এলাকায় চট্টগ্রাম-কক্সবাজার মহাসড়ক অবরোধ করে কর্মসূচি পালন করেছিলেন বিএনপির স্থানীয় নেতাকর্মীরা।",
    "url": "https://www.dhakapost.com/politics/414762",
    "date": "2025-12-06T22:07:47+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 144,
    "scraped_at": "2026-02-05T13:42:18.484658"
  },
  {
    "title": "জামায়াত আমিরের সঙ্গে কানাডিয়ান হাইকমিশনারের সৌজন্য সাক্ষাৎ",
    "body": "বাংলাদেশ জামায়াতে ইসলামীর আমির ডা. শফিকুর রহমানের সঙ্গে সৌজন্য সাক্ষাৎ করেছেন ঢাকাস্থ কানাডিয়ান হাইকমিশনার মান্যবর মি. অজিত শিং। বৃহস্পতিবার (১৬ অক্টোবর) সকালে রাজধানী ঢাকার বসুন্ধরায় জামায়াত আমিরের কার্যালয়ে এ সাক্ষাৎ ও বৈঠক অনুষ্ঠিত হয়। এ সময় হাইকমিশনের পলিটিক্যাল কাউন্সিলর মার্কাস ডেভিস, সিনিয়র ট্রেড কমিশনার মিস. ডেবরা বয়েস ও পলিটিক্যাল এডভাইজার নিসার আহমেদ উপস্থিত ছিলেন। বৈঠকটি অত্যন্ত আন্তরিক ও হৃদ্যতাপূর্ণ পরিবেশে অনুষ্ঠিত হয়। আলোচনার শুরুতে হাইকমিশনার জামায়াত আমিরের শারীরিক খোঁজ খবর নেন এবং তার দ্রুত ও পূর্ণ সুস্থতা কামনা করেন। বৈঠকে বাংলাদেশের আসন্ন জাতীয় নির্বাচনকে গণতন্ত্রের পথে এক গুরুত্বপূর্ণ মাইলফলক হিসেবে উল্লেখ করা হয়। নির্বাচন অবাধ, সুষ্ঠু ও গ্রহণযোগ্যভাবে সম্পন্ন করার লক্ষ্যে কানাডার সার্বিক সহযোগিতা ও কারিগরি সহায়তা কামনা করা হয়। এছাড়া বাংলাদেশের টেকসই গণতন্ত্র প্রতিষ্ঠা এবং গণতান্ত্রিক প্রতিষ্ঠানসমূহের স্বাধীনতা ও কার্যকর ভূমিকা নিশ্চিত করার বিষয়ে গঠনমূলক আলোচনা অনুষ্ঠিত হয়। উভয়পক্ষ আশা প্রকাশ করেন, ভবিষ্যতে বাংলাদেশ ও কানাডার মধ্যে দ্বিপাক্ষিক ব্যবসা-বাণিজ্য, বিনিয়োগ ও অর্থনৈতিক সহযোগিতা আরও সম্প্রসারিত ও সুদৃঢ় হবে। জামায়াত আমিরের সঙ্গে বৈঠকে উপস্থিত ছিলেন, সংগঠনের সহকারী সেক্রেটারি জেনারেল এবং কেন্দ্রীয় প্রচার ও মিডিয়া বিভাগের প্রধান অ্যাডভোকেট এহসানুল মাহবুব জুবায়ের, কেন্দ্রীয় নির্বাহী পরিষদ সদস্য মোবারক হোসাইন এবং জামায়াত আমিরের পররাষ্ট্র বিষয়ক উপদেষ্টা প্রফেসর ড. মাহমুদুল হাসান।",
    "url": "https://www.dhakapost.com/politics/402456",
    "date": "2025-10-16T15:00:43+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 186,
    "scraped_at": "2026-02-05T13:42:20.113274"
  },
  {
    "title": "জরুরি সংবাদ সম্মেলন ডেকেছে এনসিপি",
    "body": "নিউইয়র্কে এনসিপির সদস্য সচিব আখতার হোসেনসহ রাজনীতিবিদদের ওপর আওয়ামী সন্ত্রাসীদের হামলা, নিরাপত্তা নিশ্চিতে অন্তর্বর্তীকালীন সরকারের চরম গাফিলতি ও দল হিসেবে আওয়ামী লীগের বিচারের বিষয়ে জরুরি সংবাদ সম্মেলন ডেকেছে জাতীয় নাগরিক পার্টি (এনসিপি)। জাতীয় নাগরিক পার্টির (এনসিপি) মিডিয়া সেল সদস্য ও যুগ্ম মুখ্য সমন্বয়ক খান মুহাম্মদ মুরসালীনের পাঠানো এক বার্তায় এ কথা জানানো হয়ছে। এতে জানানো হয়, সংবাদ সম্মেলনে এনসিপির আহ্বায়ক নাহিদ ইসলাম উপস্থিত থাকবেন। দুপুর ২টা ৩০ মিনিটে দলটির অস্থায়ী কার্যালয়ে এ সংবাদ সম্মেলন হবে। অন্যদিকে, নিউইয়র্কে এনসিপির সদস্য সচিব আখতার হোসেনসহ রাজনীতিবিদদের ওপর হামলার প্রতিবাদে এবং অন্তর্বর্তী সরকারের গাফিলতির জবাব ও দল হিসেবে আওয়ামী লীগের বিচারের দাবিতে বিক্ষোভ মিছিলের ডাক দিয়েছে জাতীয় নাগরিক পার্টি (এনসিপি)। মঙ্গলবার বিকেল ৪টায় শাহবাগে জাতীয় জাদুঘরের সামনে এ বিক্ষোভ মিছিল অনুষ্ঠিত হবে। এনসিপির ঢাকা মহানগর উত্তর ও দক্ষিণের আয়োজনে এ বিক্ষোভ মিছিল হবে। এ ছাড়া সারা দেশে জেলা-উপজেলায় বিক্ষোভ মিছিল করার নির্দেশনা দিয়েছে দলটি।",
    "url": "https://www.dhakapost.com/politics/396982",
    "date": "2025-09-23T13:33:05+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 140,
    "scraped_at": "2026-02-05T13:42:21.707950"
  },
  {
    "title": "নেদারল্যান্ডস রাষ্ট্রদূতের সঙ্গে এবি পার্টির বৈঠক",
    "body": "বাংলাদেশে নেদারল্যান্ডসের রাষ্ট্রদূত ইউরিস ভান বোমেলের সঙ্গে বৈঠক ও মতবিনিময় করেছেন এবি পার্টির চেয়ারম্যান মজিবুর রহমান মঞ্জু। বুধবার (২৫ নভেম্বর) দুপুরে নেদারল্যান্ডস অ্যাম্বেসিতে এ বৈঠক অনুষ্ঠিত হয়। এ সময় উপস্থিত ছিলেন– এবি পার্টির যুগ্ম সাধারণ সম্পাদক ও আন্তর্জাতিক বিষয়ক সম্পাদক ব‍্যারিস্টার নাসরীন সুলতানা মিলি, যুগ্ম সাধারণ সম্পাদক ব্যারিস্টার যোবায়ের আহমেদ ভুইয়া, অ‍্যাডভোকেট আব্দুল্লাহ আল মামুন রানা এবং ব্যারিস্টার সানী আব্দুল হক। এবি পার্টির সহকারী প্রচার সম্পাদক আজাদুল ইসলাম আজাদ জানান, বৈঠকে জুলাই সনদ বাস্তবায়ন, আসন্ন নির্বাচন নিয়ে রাজনৈতিক দলগুলোর মনোভাব, নেদারল্যান্ডস-বাংলাদেশ দ্বিপাক্ষিক বাণিজ্য এবং ডিপ্লোমেটিক সম্পর্ক নিয়ে বিস্তারিত আলোচনা হয়। রাষ্ট্রদূত ইউরিস বিশ্বাস করেন, একটি অবাধ, সুষ্ঠু ও শান্তিপূর্ণ নির্বাচনই হতে পারে শান্তিপূর্ণ ক্ষমতা হস্তান্তরের একমাত্র পদ্ধতি। এই প্রক্রিয়াতে যেই ধরনের কারিগরি সহায়তা দরকার বাংলাদেশ সরকারকে সেই ব্যাপারে সহায়তা দেওয়ার ইতিবাচক মনোভাব প্রকাশ করেন রাষ্ট্রদূত ইউরিস। ক্ষমতার শান্তিপূর্ণ হস্তান্তর এবং সেখানে জনগণের ইচ্ছা কার্যকরভাবে প্রতিফলিত হওয়াটাই এখন প্রাথমিক লক্ষ্য। তিনি বলেন, বাংলাদেশের রাজনৈতিক স্থিতিশীলতা এবং বাণিজ্যিক সমৃদ্ধতায় নেদারল্যান্ডস পাশে থাকতে অঙ্গীকারবদ্ধ। আলেচনাকালে রাষ্ট্রদূত ইউরিসের সঙ্গে উপস্থিত ছিলেন দূতাবাসের রাজনৈতিক এবং জনকূটনীতি বিষয়ক উপদেষ্টা লুবাইন চৌধুরী।",
    "url": "https://www.dhakapost.com/politics/412543",
    "date": "2025-11-26T20:59:14+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 165,
    "scraped_at": "2026-02-05T13:42:26.275059"
  },
  {
    "title": "সাংবাদিকদের লাঞ্ছিতের অভিযোগ, এনসিপির সংবাদ সম্মেলন বয়কট",
    "body": "রাজধানীর হযরত শাহজালাল আন্তর্জাতিক বিমানবন্দরে সংবাদ সম্মেলনে গিয়ে জাতীয় নাগরিক পার্টির (এনসিপি) নেতাকর্মীদের দ্বারা গণমাধ্যমকর্মীরা লাঞ্ছিত হয়েছেন বলে অভিযোগ উঠেছে। এ ঘটনার প্রতিবাদ জানিয়ে এনসিপির সংবাদ সম্মেলন বয়কট করেছেন তারা। বৃহস্পতিবার (২ অক্টোবর) সকাল পৌনে ১০টার দিকে বিমানবন্দরের ভিআইপি গেটে এ ঘটনা ঘটে। জানা গেছে, জাতিসংঘের সাধারণ পরিষদের অধিবেশনে অংশ নিয়ে আজ দেশে ফিরেছেন অন্তর্বর্তী সরকারের প্রধান উপদেষ্টা অধ্যাপক ড. মুহাম্মদ ইউনূস এবং তার সফরসঙ্গীরা। সফরে এনসিপির প্রতিনিধিরাও ছিলেন। তাদের সফর নিয়ে বিমানবন্দরে সংবাদ সম্মেলনের আয়োজন করা হয়েছিল। সেখানে উপস্থিত গণমাধ্যমকর্মীরা জানান, বিমানবন্দরের ভিআইপি গেটে বিএনপি নেতা হুমায়ুন কবির ব্রিফিং করছিলেন। এ সময় সেখানে উপস্থিত এনসিপি নেতারা উচ্চস্বরে স্লোগান দিচ্ছিলেন। তখন এক গণমাধ্যমকর্মী তাদের থামতে অনুরোধ করেন। এ সময় এনসিপি নেতাকর্মীরা গণমাধ্যমকর্মীদের ওপর চড়াও হন এবং তাদের লাঞ্ছিত করেন বলে অভিযোগ উঠে। এ ঘটনার প্রতিবাদে এনসিপির সংবাদ সম্মেলন বয়কট করে ফিরে তারা যান। প্রসঙ্গত, জাতিসংঘের সাধারণ পরিষদের ৮০তম অধিবেশন এবং অন্যান্য উচ্চপর্যায়ের বৈঠকে যোগ দিতে গত ২৩ সেপ্টেম্বর ঢাকা ছাড়েন অন্তর্বর্তী সরকারের প্রধান উপদেষ্টা অধ্যাপক মুহাম্মদ ইউনূস। তার সফরসঙ্গী হিসেবে যান বিএনপির মহাসচিব মির্জা ফখরুল ইসলাম আলমগীর, বিএনপির ভারপ্রাপ্ত চেয়ারম্যানের পররাষ্ট্রবিষয়ক উপদেষ্টা হুমায়ুন কবির, জামায়াতে ইসলামীর নায়েবে আমির সৈয়দ আবদুল্লাহ মুহাম্মদ তাহের, জাতীয় নাগরিক পার্টির (এনসিপি) সদস্যসচিব আখতার হোসেন ও যুগ্ম আহ্বায়ক ডা. তাসনিম জারা। ৯ দিনের সফর শেষে যুক্তরাষ্ট্র থেকে আজ তারা দেশে ফেরেন।",
    "url": "https://www.dhakapost.com/politics/399066",
    "date": "2025-10-02T13:30:18+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 205,
    "scraped_at": "2026-02-05T13:42:27.770536"
  },
  {
    "title": "নির্বাচন নিয়ে নানা ধরনের ষড়যন্ত্র চলছে : খন্দকার মোশাররফ",
    "body": "নির্বাচন নিয়ে নানা ধরনের ষড়যন্ত্র চলছে বলে মন্তব্য করেছেন বিএনপির স্থায়ী কমিটির সদস্য ড. খন্দকার মোশাররফ হোসেন। তিনি বলেন, যারা নির্বাচনে অংশগ্রহণ করতে পারছে না, তারা নানাভাবে দেশে অশান্তি সৃষ্টি করার চেষ্টা করছে। মঙ্গলবার (১১ নভেম্বর) রাজধানীর গুলশানে বিএনপি চেয়ারপার্সনের রাজনৈতিক কার্যালয়ে এক সংবাদ সম্মেলনে এ মন্তব্য করেন তিনি। খন্দকার মোশাররফ বলেন, দেশে অস্থিরতা বন্ধে সরকারকে সতর্ক পদক্ষেপ গ্রহণের জন্য আমরা আহ্বান জানিয়েছি। কিন্তু দেশের বর্তমান অস্থিরতার সঙ্গে জুলাই সনদকে কেন্দ্র করে সৃষ্ট অসন্তোষের কোনো সম্পর্ক নেই। লিখিত বক্তব্যে খন্দকার মোশাররফ হোসেন বলেন, গতকাল ১০ নভেম্বর রাতে তারেক রহমানের সভাপতিত্বে বিএনপির স্থায়ী কমিটির সভায় আলোচনাক্রমে কিছু প্রস্তাব গৃহীত হয়েছে। তার মধ্যে রাজনৈতিক দলগুলোর সঙ্গে জাতীয় ঐকমত্য কমিশনের দীর্ঘ প্রায় এক বছর ধরে আলোচনার ভিত্তিতে কতিপয় নোট অব ডিসেন্টসহ ঐকমত্যের ভিত্তিতে রচিত জুলাই জাতীয় সনদ বিগত ১৭ অক্টোবর স্বাক্ষরিত হয় এবং দেশের সংবিধান ও আইন অনুযায়ী তা বাস্তবায়নে সবাই অঙ্গীকারবদ্ধ হয়। তিনি আরও বলেন, ‘সম্প্রতি অন্তর্বর্তীকালীন সরকারের উপদেষ্টাদের মধ্যে কেউ কেউ জুলাই জাতীয় সনদের বাইরে কোনো কোনো বিষয়ে সরকারি সিদ্ধান্ত ঘোষণার প্রসঙ্গে যেসব বক্তব্য দিচ্ছেন তা বিভ্রান্তিকর এবং ঐকমত্যের ভিত্তিতে গৃহীত সিদ্ধান্ত অগ্রাহ্য করার শামিল।’ ‘আমরা স্পষ্ট ভাষায় বলতে চাই যে, জুলাই জাতীয় সনদে উল্লিখিত বিষয়াদির বাইরে সরকার কোনো সিদ্ধান্ত ঘোষণা করলে সনদে স্বাক্ষরকারী কোনো দলের জন্য তা মান্য করার বাধ্য বাধকতা থাকবে না। সেক্ষেত্রে সব দায় দায়িত্ব সরকারের উপরই বর্তাবে।’ এ ব্যাপারে সতর্ক পদক্ষেপ গ্রহণের জন্য সরকারের প্রতি আহ্বান জানান খন্দকার মোশাররফ। জুলাই সনদ বাস্তবায়নে গণভোটের সময় নিয়ে আলোচনার কোনো সুযোগ আছে কিনা, এমন প্রশ্নের জবাবে বিএনপির স্থায়ী কমিটির সদস্য সালাহউদ্দিন আহমেদ বলেন, এখানে সরকার যদি আলোচনার আহ্বান জানায়, সেক্ষেত্রে সুযোগ থাকতে পারে। রাজপথে নয়। সালাহউদ্দিন বলেন, জুলাই জাতীয় সনদ-২০২৫ একটি ঐতিহাসিক অনুষ্ঠানের মাধ্যমে স্বাক্ষর হয়েছে। সেই সনদের বিভিন্ন দফায় বিভিন্ন রাজনৈতিক দলের নোট অব ডিসেন্ট আছে। সনদে বলাও আছে, রাজনৈতিক দলগুলো তাদের নির্বাচনী ইশতেহারে নিজেদের নোট অব ডিসেন্ট উল্লেখ করে জনগণের ভোটে ক্ষমতায় গেলে তা বাস্তবায়ন করতে পারবে। এখানে এখনও বিএনপি শতভাগ একমত আছে, আমরা এখনও সনদের বাইরে যাইনি। ‘কিন্তু জাতীয় ঐকমত্য কমিশন সরকারের কাছে সনদ বাস্তবায়নের যে উপায়গুলো দিয়েছে, সেখানে নোট অব ডিসেন্টগুলো উল্লেখ নেই। সেখানে শুধু ৮৪টি প্রস্তাব আছে। আর জাতীয় ঐকমত্যের স্বার্থে বিএনপি নির্বাচনের দিনেই গণভোটে রাজি হয়েছিল। সেই জায়গায় এখনও আমরা আছি।’ ‘এখন স্বাক্ষরিত সনদের বাইরে কিছু কিছু রাজনৈতিক দল জুলাই সনদ বাস্তবায়নের জন্য অযৌক্তিক এবং নতুন নতুন দাবি ও আন্দোলন করছে, সেই ব্যাপারে তাদেরকে…। স্বাক্ষরিত সনদের বাইরে সরকার যদি কোনো সিদ্ধান্ত নিতে যায়, সেটা সনদে স্বাক্ষরকারী কোনো রাজনৈতিক দল মানতে বাধ্য নয়, সেই বার্তা দেওয়ার জন্য আমাদের এই সংবাদ সম্মেলন,’ বলেন সালাহউদ্দিন। জুলাই সনদে স্বাক্ষরের পর গণভোট ও পিআর নিয়ে জামায়াতের চলমান আন্দোলন কেন, সেটি জামায়াত বলতে পারবে বলে উল্লেখ করেন বিএনপির আরেক স্থায়ী কমিটির সদস্য নজরুল ইসলাম খান।",
    "url": "https://www.dhakapost.com/politics/408568",
    "date": "2025-11-11T13:37:38+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 425,
    "scraped_at": "2026-02-05T13:42:29.354657"
  },
  {
    "title": "ব্যক্তিগত মাইলফলক নয়, বাংলাদেশকে জেতানোর জন্য খেলি : তামিম",
    "body": "অনূর্ধ্ব-১৯ এশিয়া কাপে শুভসূচনা করেছে বাংলাদেশ। নিজেদের প্রথম ম্যাচে গতকাল (শনিবার) আফগানিস্তান যুব দলের বিপক্ষে ২৮৪ রানের লক্ষ্য তাড়া করে জিতেছে আজিজুল হাকিম তামিমের দল। জয় নিশ্চিতের পথে সেঞ্চুরির সম্ভাবনা ছিল বাংলাদেশি ওপেনার জাওয়াদ আবরারের। কিন্তু ৯৬ রানে তাকে আক্ষেপ নিয়ে ফিরতে হয়। এরপর ম্যাচ কিছুটা টাইট হয়ে এলেও ৭ বল এবং ৩ উইকেট হাতে রেখেই জিতে যুব টাইগাররা। ম্যাচ জয়ের পর অধিনায়ক আজিজুল হাকিম তামিম বলেন, ‘আমরা আজকে একটা ভালো শুরু করেছি। যা (পরবর্তীতে ম্যাচে) আমাদের অনেক সহায়তা করছে। ২৮৪ একটা বড় চেজ। আমি বিশ্বাস করি যে ব্যাটিংয়ে আমরা অনেক শক্তিশালী, (ম্যাচে) এটাই বোঝা গেছে।’ উদ্বোধনী জুটিতে জাওয়াদ ও রিফাত বেগ ১৫১ রান করেন। তাদের প্রশংসা করে বাংলাদেশ অধিনায়ক বলেন, ‘জাওয়াদ আর রিফাত যেভাবে খেলছে আজকে, খুবই ভালো। বোলিংয়ে আরেকটু (ভালো করতে হবে)। আমার নিজের দিক থেকে কিংবা আরও যেসব বোলার ছিল, একটু উন্নতি করতে হবে। কারণ সামনের ম্যাচগুলো বড় দলের সঙ্গে, জিততে গেলে তাদের একটুও ছাড় দেওয়া যাবে না। এসব দিকে আমরা খেয়াল রাখতে পারি ইনশাআল্লাহ…(এখন পর্যন্ত) আলহামদুলিল্লাহ আমরা ভালো করছি।’ সেঞ্চুরি ও হাফ-সেঞ্চুরির ব্যক্তিগত মাইলফলকের চেয়ে দলের জন্য যেটা ভালো হবে সেদিকেই নজর দেন তামিম, ‘আমরা খেলি শুধুই বাংলাদেশ দলকে জেতানোর জন্য। হয়তো এখানে ১০০ মিস গেছে বা ৫০ মিস হয়েছে। ওটা কিন্তু চিন্তার ব্যাপার না, আমাদের ভাবনা ম্যাচ জেতানোর দিকে। ছোট একটা জুটি অলিনও দিছে, জীবন ও রিজান শেষে রান এনে দিয়েছে। দলকে একটা অনেক বড় সহায়তা করেছে। এটা আমাদের জন্য খুবই জরুরি। তাই ব্যক্তিগত রানের দিকে না তাকিয়ে কেবল দল কিভাবে জেতে সেটাই চিন্তা করি সবসময়।’ প্রসঙ্গত, এবারের যুব এশিয়া কাপের ‘বি’ গ্রুপে বাংলাদেশের প্রতিপক্ষ শ্রীলঙ্কা, আফগানিস্তান ও নেপাল। বাংলাদেশ ও শ্রীলঙ্কা নিজেদের প্রথম ম্যাচে জিতেছে। সমান পয়েন্ট পেলেও লঙ্কানরা শীর্ষে এবং দুইয়ে আছে তামিমের দল। গ্রুপের শীর্ষ দুই দল উঠবে সেমিফাইনালে। বাংলাদেশ নিজেদের পরবর্তী ম্যাচে আগামীকাল (সোমবার) নেপালের বিপক্ষে লড়বে।",
    "url": "https://www.dhakapost.com/sports/cricket/416550",
    "date": "2025-12-14T14:42:10+06:00",
    "author": "ক্রীড়া প্রতিবেদক",
    "category": "sports",
    "language": "bn",
    "token_count": 286,
    "scraped_at": "2026-02-05T13:42:31.028946"
  },
  {
    "title": "কারও জেদ-হঠকারিতায় গণতন্ত্রের পথ বিপন্ন হলে ইতিহাস তাদের ক্ষমা করবে না",
    "body": "সরকার দৃঢ় না হলে, সুষ্ঠু নির্বাচন অসম্ভব হয়ে পড়বে বলে মন্তব্য করেছেন আমার বাংলাদেশ পার্টি (এবি পার্টি) চেয়ারম্যান মজিবুর রহমান মঞ্জু। তিনি বলেন, কারও জেদ এবং হঠকারিতায় গণতন্ত্রের পথ বিপন্ন হলে ইতিহাস তাদের ক্ষমা করবে না, পলাতক ফ‍্যাসিবাদীর পাশে তাদের নাম লেখা থাকবে। বৃহস্পতিবার (১৬ অক্টোবর) রাজধানীর তোপখানা সেড়কের ফারইস্ট ইন্স্যুরেন্স টাওয়ারের অডিটরিয়ামে এক সংবাদ সম্মেলনে এ কথা বলেন। এতে দলের প্রাথমিকভাবে মনোনীত শতাধিক প্রার্থীর নাম ঘোষণা করে দলটি। দলের সাধারণ সম্পাদক ব্যারিস্টার আসাদুজ্জামান ফুয়াদের সঞ্চালনায় দলের চেয়ারম্যান মজিবুর রহমান মঞ্জু সংবাদ সম্মেলনে দলের প্রার্থীদের পরিচয় করিয়ে দেন। মঞ্জু বলেন, নতুন দল হিসেবে এবারের নির্বাচন এবি পার্টির নতুন রাজনৈতিক অধ্যায় শুরু হচ্ছে। আমরা দলীয়ভাবে আজ শতাধিক প্রার্থীর নাম ঘোষণা করছি। কিন্তু নির্বাচন নিয়ে এখনো জনমনে সন্দেহ সংশয় কাটছে না। তিনি বলেন, এবি পার্টি মনে করে বিভিন্ন রাজনৈতিক দল এখনো যেভাবে বিভিন্ন বিষয়ে মতভেদ প্রকাশ করছে, তাতে অন্তর্বর্তী সরকারকে আরও একটু মজবুত ভূমিকা নেওয়া প্রয়োজন। এবি পার্টি আগামী নির্বাচনে কোনো জোটে যাবে কি না এ প্রসঙ্গে এক প্রশ্নের জবাবে মঞ্জু বলেন, দলগতভাবে সর্বোচ্চ সংখ্যক আসনে প্রতিদ্বন্দ্বিতার প্রস্তুতি নিচ্ছে এবি পার্টি, পাশাপাশি একটি মধ্যপন্থি জোট গঠনের প্রয়াসও চলমান থাকবে। শুধু নির্বাচন কেন্দ্রিক নয় জুলাইয়ের ঐক্য ও অঙ্গীকার রক্ষায় নতুন রাজনৈতিক জোট গড়ে তোলা হবে বলেও তিনি অঙ্গীকার ব্যক্ত করেন। কয়েকটি রাজনৈতিক দলের বিভেদ ও পরস্পর কাদা-ছোড়াছুড়ির সমালোচনা করে এবি পার্টির চেয়ারম্যান মজিবুর রহমান মঞ্জু বলেন, কারও জেদ এবং হঠকারিতায় গণতন্ত্রের পথ বিপন্ন হলে ইতিহাস তাদের ক্ষমা করবে না, পলাতক ফ্যাসিবাদীর পাশে তাদের নাম লেখা থাকবে। সংবাদ সম্মেলনে ব্যারিস্টার আসাদুজ্জামান ফুয়াদ বলেন, এই সরকার গণঅভ্যুত্থানের সরকার কিন্তু কেউ কেউ এটাকে সংবিধানের ১০৬ অনুচ্ছেদের সরকার বলে হেয় করার চেষ্টা করে। মুসলিম লীগ ও আওয়ামী লীগ দুটি দেশের স্বাধীনতার নেতৃত্ব দিলেও রাজনৈতিক ভুলের কারণে ইতিহাসের ভিলেন হিসেবে চিহ্নিত হয়েছে উল্লেখ করে তিনি বলেন, বাস্তবতা বুঝতে না পারলে আমাদের কারও কারও পরিণতিও সেরকম হবে। এ সময় দলের কেন্দ্রীয় কার্যনির্বাহী কমিটির সদস্যদের মধ্যে উপস্থিত ছিলেন– সিনিয়র ভাইস চেয়ারম্যান প্রফেসর ডা. ওহাব মিনার, ভাইস চেয়ারম্যান আলহাজ্ব জাহাঙ্গীর কাসেম, অ্যাডভোকেট গোলাম ফারুক, বিএম নাজমুল হক, লে. কর্নেল অব. দিদারুল আলম, লে. কর্নেল অব. হেলাল উদ্দিন, যুগ্ম সাধারণ সম্পাদক ব্যারিস্টার যোবায়ের আহমেদ ভুঁইয়া, আবদুল্লাহ আল মামুন রানা, আনোয়ার সাদাত টুটুল, এবিএম খালিদ হাসান ব্যারিস্টার সানী আবদুল হক, ব্যারিস্টার নাসরিন সুলতানা মিলি, আমিনুল ইসলাম, শাহাদাতুল্লাহ টুটুল, আলতাফ হোসাইন, শ্যাডো অ্যাফেয়ার্স সেক্রেটারি ব্যারিস্টার আব্বাস ইসলাম খান নোমান, জাতীয় নির্বাহী কমিটির সদস্য সিদ্দিকুর রহমান, ইঞ্জিনিয়ার মোহাম্মদ লোকমান ও আব্দুল বাসেত মারজান।",
    "url": "https://www.dhakapost.com/politics/402573",
    "date": "2025-10-16T21:00:47+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 378,
    "scraped_at": "2026-02-05T13:42:32.627455"
  },
  {
    "title": "শেখ হাসিনার রায়ে ন্যায়বিচার প্রতিষ্ঠা হয়েছে : বিএনপি",
    "body": "বিএনপির ভারপ্রাপ্ত চেয়ারম্যান তারেক রহমানের সভাপতিত্বে দলের জাতীয় স্থায়ী কমিটির সভা অনুষ্ঠিত হয়। সোমবার (১৭ নভেম্বর) রাতে গুলশান বিএনপি চেয়ারপারসনের কার্যালয়ে এ বৈঠক হয়। বৈঠকের পর বিএনপি মহাসচিব মির্জা ফখরুল ইসলাম আলমগীর স্বাক্ষরিত এক সংবাদ বিজ্ঞপ্তিতে জানানো হয়, স্থায়ী কমিটির আলোচনার মাধ্যমে প্রস্তাব গৃহীত হয়– দীর্ঘ ১৬ বছরের ফ্যাসিবাদবিরোধী গণতান্ত্রিক আন্দোলনের ধারাবাহিকতায় ২০২৪ এর ছাত্র-গণঅভ্যুত্থানের মধ্য দিয়ে প্রিয় মাতৃভূমি বাংলাদেশ ফ্যাসিবাদ মুক্ত হয়েছে। এই দীর্ঘ রক্তাক্ত সংগ্রামে শত সহস্র বিরোধী দলীয় রাজনৈতিক নেতাকর্মীসহ সমাজের সর্বস্তরের অসংখ্য নাগরিক গুম, খুন, বিচারবহির্ভূত হত্যাকাণ্ড, মামলা-হামলা, নির্যাতন-নিপীড়ন ও অবর্ণনীয় দুর্ভোগের শিকার হয়েছে। অবশেষে ছাত্র-গণঅভ্যুত্থানে ছাত্র-জনতা-শ্রমিক, নারী-শিশুসহ সহস্রাধিক নাগরিকের আত্মদান, অন্ধত্ব, চিরপঙ্গুত্ব বরণের মধ্য দিয়ে ইতিহাসের জঘন্যতম ফ্যাসিস্ট শেখ হাসিনা ও আওয়ামী বাকশালি শাসনামলের পতন হয়েছে। সভায় আরও বলা হয়, সারা বিশ্বের জনমত এবং বাংলাদেশের জনগণের দাবি ও প্রত্যাশা ছিল যেন পতিত স্বৈরাচার ও তার দোসরদের মানবতাবিরোধী ও নৃশংস, জঘন্য হত্যাকাণ্ড এবং গণহত্যার অপরাধের বিচার করা হয়। আন্তর্জাতিক অপরাধ ট্রাইব্যুনালের দীর্ঘ বিচারিক প্রক্রিয়ার মধ্য দিয়ে আন্তর্জাতিক মানদণ্ড বজায় রেখে আজ আওয়ামী ফ্যাসিস্ট শেখ হাসিনা ও তার দুই দোসরের বিরুদ্ধে রায় ঘোষিত হয়েছে। সংবাদ বিজ্ঞপ্তিতে মির্জা ফখরুল বলেন, এই রায়ে ন্যায়বিচার প্রতিষ্ঠা হয়েছে। আইনের বিধান অনুযায়ী সর্বোচ্চ সাজা প্রদান করা হয়েছে ফ্যাসিস্ট শেখ হাসিনা ও তার দোসর সাবেক স্বরাষ্ট্রমন্ত্রী আসাদুজ্জামান কামালকে। পুলিশের সাবেক আইজিপি চৌধুরী আব্দুল্লাহ আল মামুনকে বিচারিক প্রক্রিয়ায় সহযোগিতার কারণে প্রাপ্য সাজা কমিয়ে ৫ বছরের কারাদণ্ড প্রদান করা হয়েছে। আইনের শাসন ও ন্যায়বিচার প্রতিষ্ঠায় দৃঢ়প্রতিজ্ঞ বিএনপি এ ব্যাপারে জনগণকে সদা সর্বদা সচেতন থাকার আহ্বান জানাচ্ছে উল্লেখ করে মহাসচিব বলেন, একইসঙ্গে বিএনপি অন্যান্য মামলায় অভিযুক্তদের সুবিচারের দাবি জানাচ্ছে। বিএনপির স্থায়ী কমিটি মনে করে, দীর্ঘ ১৬ বছরের গুম-খুন ও বিচারবহির্ভূত হত্যার শিকার এবং ২০২৪ ছাত্র গণঅভ্যুত্থানে রাষ্ট্রীয় সন্ত্রাসের শিকার সহস্রাধিক শহীদের আত্মা শান্তি পাবে এবং তাদের পরিবার পরিজনদের ক্ষোভ কিছুটা হলেও প্রশমিত হবে।",
    "url": "https://www.dhakapost.com/politics/410324",
    "date": "2025-11-17T23:45:26+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 277,
    "scraped_at": "2026-02-05T13:42:34.205873"
  },
  {
    "title": "ঢাকা-৯ আসন নিয়ে ব্যতিক্রমী সাহায্য চাইলেন তাসনিম জারা",
    "body": "আসন্ন ত্রয়োদশ জাতীয় সংসদ নির্বাচনে ঢাকা-৯ (খিলগাঁও, সবুজবাগ, মুগদা, মান্ডা) আসন থেকে প্রতিদ্বন্দ্বিতা করবেন জাতীয় নাগরিক পার্টির (এনসিপি) সিনিয়র যুগ্ম সদস্য সচিব ডা. তাসনিম জারা। তিনি এ আসনের জন্য ক্যাম্পেইনে দেশের যেকোনো জায়গার বাসিন্দা ও প্রবাসীদের সাহায্য চেয়েছেন। শনিবার (৬ ডিসেম্বর) ফেসবুকে দেওয়া এক পোস্টে তিনি লেখেন, ‘আমাদের দেশে নির্বাচনে একজন প্রার্থী আইনগতভাবে সর্বোচ্চ ২৫ লাখ টাকা খরচ করতে পারেন। কিন্তু বাস্তবে আমরা দেখি প্রায় কেউই এই আইন মানেন না। শোনা যায়, একজন প্রার্থী ২০, ৫০, এমনকি ১০০ কোটি টাকা পর্যন্ত খরচ করেন। অথচ নির্বাচন কমিশনের কাছে গিয়ে বলেন মাত্র ২৫ লাখ টাকা ব্যয় করেছেন। ফলে প্রায় সকলেরই সংসদে যাওয়ার যাত্রাটাই শুরু হয় আইন ভাঙা ও মিথ্যা বলার মাধ্যমে।’ তাসনিম জারা লেখেন, ‘আমি এই অসততা ও মিথ্যার রাজনীতি করব না। আমি এনসিপি থেকে ঢাকা-৯ আসনে মনোনয়নের জন্য আবেদন করেছি এবং আমি প্রতিজ্ঞা করছি যে, আইনে অনুমোদিত টাকার বাইরে আমি এক টাকাও খরচ করব না।’ ‘অনেকে বলেছেন, এত অল্প বাজেটে নির্বাচন করা অসম্ভব। আমি তাদের বলেছি, আমরা প্রমাণ করব এটা সম্ভব। শুধু নির্বাচনের পর নয়, নির্বাচনের আগেই নিয়মিত জানাব কত টাকা পেয়েছি এবং কত টাকা খরচ করেছি। সবকিছু করব স্বচ্ছভাবে।’ তিনি লেখেন, ‘আমরা একটা দৃষ্টান্ত তৈরি করব যে সততার সাথে, অর্থ আর পেশিশক্তির বৃত্তের বাইরে এসে নির্বাচন করা যায়। তবে এই পথচলায় আপনাদের সাহায্য প্রয়োজন। যে কাজগুলো অন্য প্রার্থীরা টাকা দিয়ে করান, আমাদের সেগুলো করতে হবে আপনাদের সময়, শ্রম ও অংশগ্রহণ দিয়ে। স্বেচ্ছাসেবক টিম গড়ার মাধ্যমে।’ ‘আপনি ঢাকা-৯ (খিলগাঁও, সবুজবাগ, মুগদা, মান্ডা), দেশের অন্য যেকোনো জায়গা বা প্রবাসী হোন, আপনি এই ক্যাম্পেইনে সাহায্য করতে পারবেন। সাহায্য করার অসংখ্য উপায় আছে। এজন্য আমরা একটি ছোট ফরম তৈরি করেছি। সেখানে জানাতে পারবেন আপনি কীভাবে সাহায্য করতে চান।’ তার ব্যতিক্রমী সাহায্যের মধ্যে রয়েছে– –কেউ গ্রাফিক ডিজাইন করতে পারেন।–কেউ ভিডিও শুট বা এডিট করতে পারেন।–কেউ উঠান বৈঠকের আয়োজন করতে পারেন।–কেউ ফান্ড সংগ্রহে সাহায্য করতে পারেন।–কেউ আমাদের সাথে বাসায় বাসায় গিয়ে মানুষের কাছে আমাদের মেসেজ পৌঁছে দিতে পারেন।–আরও অনেক ভূমিকা আছে। আবার আপনি নিজেও জানাতে পারেন যে কীভাবে সাহায্য করতে চান। তাসনিম জারা লেখেন, ‘আমি চাই এবারের নির্বাচন হোক আপনাদের নিজেদের নির্বাচন। আমরা একসঙ্গে টিম গড়ব, প্রশিক্ষণ দেব এবং ধাপে ধাপে সবাইকে যুক্ত করব। সততা দিয়ে রাজনীতি করা সম্ভব, সেটা আমরা একসাথে প্রমাণ করব।’ ‘আমি দৃঢ়ভাবে বিশ্বাস করি, যদি রাজনীতি দুর্নীতি, পেশিশক্তি আর মিথ্যার বৃত্ত থেকে বের হয়ে সত্যিকারের জনগণের হাতে ফিরে আসে, তাহলে সম্ভাবনা সীমাহীন।’ ফরমের লিংক: https://forms.gle/V4rLVK7fHAwNL2AY6",
    "url": "https://www.dhakapost.com/politics/414663",
    "date": "2025-12-06T14:52:25+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 373,
    "scraped_at": "2026-02-05T13:42:35.775627"
  },
  {
    "title": "৭ দফা দাবিতে খেলাফত আন্দোলনের বিক্ষোভ",
    "body": "জুলাই সনদের আইনি ভিত্তি প্রতিষ্ঠা, শাপলা চত্বর ও '২৪ সালের গণঅভ্যুত্থানের গণহত্যার বিচার, নির্বাচনে লেভেল প্লেয়িং ফিল্ড নিশ্চিত, বিদেশে পাচার হওয়া টাকা ফেরত এবং প্রাথমিক বিদ্যালয়ে ধর্মীয় শিক্ষক নিয়োগসহ সাত দফা দাবিতে রাজধানীতে বিক্ষোভ সমাবেশ করেছে বাংলাদেশ খেলাফত আন্দোলন। বৃহস্পতিবার (১৮ সেপ্টেম্বর) জাতীয় প্রেসক্লাবের সামনে আয়োজিত এই বিক্ষোভে বক্তারা বলেন, দেশের জনগণ ও ইসলামের স্বার্থে উত্থাপিত এসব দাবি বাস্তবায়নে সরকারকে দ্রুত উদ্যোগ নিতে হবে। খেলাফত আন্দোলনের নায়েবে আমির মুজিবুর রহমান হামিদী বলেন, বিগত ফ্যাসিবাদী সরকার আলেম সমাজসহ সর্বস্তরের মানুষের ওপর জুলুম-নির্যাতন চালিয়েছে। শাহবাগ, ২০২১ সালের হত্যা এবং ২০২৪ সালের আন্দোলনের হত্যাকাণ্ডের বিচার আজও হয়নি। একই সঙ্গে বিদেশে পাচার হওয়া হাজার হাজার কোটি টাকা ফেরত আনার উদ্যোগও ব্যর্থ হয়েছে। তিনি আরও বলেন, প্রাথমিক বিদ্যালয়ে নাচ-গানের শিক্ষক নিয়োগের উদ্যোগ জনগণের চাহিদার বিপরীতে। অবিলম্বে এই প্রজ্ঞাপন বাতিল করে প্রশিক্ষণপ্রাপ্ত আলেমদের ধর্মীয় শিক্ষক হিসেবে নিয়োগ দিতে হবে। পাশাপাশি আগামী নির্বাচনে সেনাবাহিনীকে ম্যাজিস্ট্রেসি ক্ষমতা দিয়ে নিয়োগ দিতে হবে, যাতে একটি অবাধ, সুষ্ঠু ও গ্রহণযোগ্য নির্বাচন অনুষ্ঠিত হয়। খেলাফত আন্দোলনের সাংগঠনিক সম্পাদক সুলতান মহিউদ্দিন বলেন, ইসলাম বিরোধীদের আইনের আওতায় আনা, শাপলা ও ২৪ সালের গণহত্যার বিচার এবং আলেমদের ধর্মীয় শিক্ষক হিসেবে নিয়োগসহ সাত দফা দাবিতে আজকের এই কর্মসূচি পালন করছি। দেশের মানুষ নতুন কোনো ফ্যাসিবাদ চায় না; আগামী নির্বাচনে ইসলামপন্থীদের ক্ষমতায় দেখতে চায়। বিক্ষোভ সমাবেশে উপস্থিত ছিলেন দলের সহকারী মহাসচিব ফিরোজ আশরাফী ও যুগ্ম সম্পাদক রুকুনুজ্জামান।",
    "url": "https://www.dhakapost.com/politics/395921",
    "date": "2025-09-18T18:59:09+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 210,
    "scraped_at": "2026-02-05T13:42:37.364959"
  },
  {
    "title": "ক্ষমতায় গেলে নারী উদ্যোক্তাদের বিশেষ ঋণ দিয়ে স্বাবলম্বী করবে জামায়াত",
    "body": "বাংলাদেশ জামায়াতে ইসলামীর কেন্দ্রীয় কর্মপরিষদ সদস্য ও ঢাকা মহানগর দক্ষিণের নায়েবে আমির, ঢাকা-৮ আসনে জামায়াত মনোনীত সংসদ সদস্য পদপ্রার্থী অ্যাডভোকেট ড. হেলাল উদ্দিন বলেছেন, আগামীতে জামায়াতে ইসলামী ক্ষমতায় গেলে নারী উদ্যোক্তাদের বিশেষ ঋণ দিয়ে স্বাবলম্বী করে তোলা হবে। শনিবার (২০ সেপ্টেম্বর) ঢাকা মহানগর দক্ষিণ জামায়াতের উদ্যোগে ঢাকা-৮ সংসদীয় আসনের সব শ্রেণি-পেশার মানুষের উন্নয়ন ভাবনা শীর্ষক মতবিনিময় সভায় প্রধান অতিথির বক্তব্যে তিনি এ কথা বলেন। হেলাল উদ্দিন বলেন, দেশকে এগিয়ে নিতে হলে নারীদের অংশগ্রহণ নিশ্চিত করতে হবে। নারী ও শিশুদের নিরাপত্তা নিশ্চিত করতে হবে। বেকারত্বের কারণে সমাজে অপরাধ প্রবণতা বৃদ্ধি পায়। সেজন্য বেকারত্ব দূর করতে পরিকল্পিত পদক্ষেপ গ্রহণ করতে হবে। অতীতের কোনো সরকার দেশের সার্বিক উন্নয়নে মনোযোগী হয়নি। তারা নিজেদের উন্নয়নের চিন্তায় মশগুল ছিল। দুর্নীতি, স্বজনপ্রীতি, বিদেশে অর্থপাচার করাই ছিল অতীতের সরকারে থাকা দলগুলোর কাজ উল্লেখ করে তিনি বলেন, ব্রিটিশ-পাকিস্তান শাসক গোষ্ঠীকেও হার মানিয়েছে স্বাধীন বাংলাদেশের শাসক গোষ্ঠী। জামায়াত প্রতিষ্ঠালগ্ন থেকে শাসক গোষ্ঠীর শোষণের বিরুদ্ধে আপসহীন সংগ্রাম চালিয়ে আসছে। জামায়াতে ইসলামীর নেতাদের ফাঁসির মঞ্চে গেছে তবুও দেশের স্বাধীনতা সার্বভৌমত্ব রক্ষায় আধিপাত্যবাদের দোসর ফ্যাসিবাদের কাছে মাথানত করেনি। আগামীতেও জামায়াতে ইসলামী কোনো পরাশক্তির কাছে মাথানত করবে না। জামায়াতের কর্মীরা জনগণের অধিকার প্রতিষ্ঠায় প্রয়োজনে আরো জীবন দেবে। শাহবাগ-রমনা ও সোহরাওয়ার্দী উদ্যানকে পর্যটন কেন্দ্রে রূপান্তর করার ঘোষণা দিয়ে ড. হেলাল উদ্দিন বলেন, ঢাকা-৮ সংসদীয় এলাকার জনগণ সুযোগ দিলে নতুন বাংলাদেশের মডেল হবে এই সংসদীয় এলাকা। ড. হেলাল উদ্দিন বলেন, যানজট নিরসনে হকারদের উচ্ছেদ করে কর্মহীন করা হবে না। হকারদের উচ্ছেদ নয়, পুনর্বাসনের ব্যবস্থা করা হবে। পরিকল্পিতভাবে কাজ করলে কারোই ক্ষতি হয় না মন্তব্য করে তিনি বলেন, বেকারত্ব দূর করতে হকারদের জন্য নির্দিষ্ট স্থান নির্ধারণ করা হবে। ফলে যানজনও নিরসন হবে, বেকারত্বও দূর হবে। সুন্দর সমাজ গড়ে তোলা সহজ হবে। জামায়াতে ইসলামী ক্ষমতায় গেলে ফুটপাতের একজন দোকানদার থেকে শুরু করে সুপার শপের একজন মালিক বা ব্যবসায়ী কাউকে একটি পয়সাও চাঁদা দিতে হবে না। জামায়াতে ইসলামী দুর্নীতিমুক্ত, সন্ত্রাসমুক্ত, চাঁদাবাজমুক্ত বৈষম্যহীন কল্যাণ ও মানবিক রাষ্ট্র বিনির্মাণে প্রতিশ্রুতিবদ্ধ। তাই আগামী নির্বাচনে জামায়াতে ইসলামীর প্রতি সমর্থন ও সহযোগিতা প্রদান করতে তিনি উপস্থিত ঢাকা-৮ আসনের জনসাধারণের প্রতি আহ্বান জানান। জামায়াতের কেন্দ্রীয় মজলিসে শুরা সদস্য ও ঢাকা মহানগর দক্ষিণের সহকারী সেক্রেটারি, ঢাকা-৮ আসন নির্বাচন পরিচালক মো. শামছুর রহমানের সভাপতিত্বে এবং মহানগর কর্মপরিষদ সদস্য ও পল্টন থানা আমির, ঢাকা-৮ আসনে জামায়াতে ইসলামীর নির্বাচন পরিচালনা কমিটির সহকারী পরিচালক শাহীন আহমেদ খানের সঞ্চালনায় সভায় অন্যান্যের মধ্যে উপস্থিত ছিলেন মহানগরীর সহকারী প্রচার সম্পাদক আবদুস সাত্তার সুমন, মহানগরীর কর্মপরিষদ সদস্য শাহজাহানপুর পূর্ব থানা আমির মুহাম্মদ শরিফুল ইসলাম, মতিঝিল দক্ষিণ থানা আমির মোতাছিম বিল্লাহ, মতিঝিল উত্তর থানা আমির মো. শামছুল বারি, মতিঝিল পূর্ব থানা আমির মো. নুর উদ্দিন।",
    "url": "https://www.dhakapost.com/politics/396321",
    "date": "2025-09-20T19:45:03+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 400,
    "scraped_at": "2026-02-05T13:42:40.517412"
  },
  {
    "title": "ঐকমত্য কমিশন ও সরকারের বিভিন্ন কর্মকাণ্ডে বিএনপি হতাশ : সালাহউদ্দিন",
    "body": "জাতীয় ঐকমত্য কমিশন এবং অন্তর্বর্তী সরকারের বিভিন্ন কর্মকাণ্ডে বিএনপি হতাশ বলে জানিয়েছেন বিএনপির স্থায়ী কমিটির সদস্য সালাহউদ্দিন আহমদ। তিনি বলেন, কমিশন ও সরকারের পদক্ষেপগুলোর সঙ্গে বিএনপির প্রত্যাশা মেলে না। বুধবার (২৯ অক্টোবর) রাজধানীর হোটেল লেকশোরে আয়োজিত এক সেমিনারে তিনি এসব কথা বলেন। সালাহউদ্দিন আহমদ বলেন, গত ১৭ অক্টোবর যে দলিল স্বাক্ষর হয়েছে, তার সঙ্গে জুলাই সনদ বাস্তবায়নের উপায় সম্পর্কিত সুপারিশ পুরোপুরি সামঞ্জস্যপূর্ণ নয়। বলা হলো ৪৮টি দফার ওপর গণভোট করা হবে, কিন্তু আমাদের সঙ্গে কোনো আলাপ হয়নি। এতদিন কেন এত আলোচনা, এত কসরত করা হলো, তা প্রশ্নবিদ্ধ। তিনি বলেন, যেগুলো ঐকমত্য হবে, সেগুলো বাস্তবায়ন হবে এমন কোনো নিশ্চয়তা নেই। জুলাই সনদ যেটা স্বাক্ষর হয়েছে সেটা নেই। আছে কমিশন ও দুই-একটি দল যে প্রস্তাব দিয়েছে তা। কমিশনের উদ্দেশ্য ছিল ঐকমত্য প্রতিষ্ঠা করা, কিন্তু যা প্রস্তাব এসেছে, তাতে জাতিতে বিভক্তি ও অনৈক্য সৃষ্টি হবে, কোনো ঐকমত্য হবে না। তাদের উদ্দেশ্য আমরা জানি না, তারা কী অর্জন করতে চায় তা আমরা জানি না। আরপিও এবং জোটের প্রতীক নিয়ে সালাহউদ্দিন বলেন, জোটবদ্ধ যেকোনো রাজনৈতিক দল তাদের স্বাধীনভাবে নিজস্ব প্রতীকে বা জোটের প্রতীকে নির্বাচন করতে পারবে। হঠাৎ করে বলা হলো, জোটবদ্ধ হলেও তাদের নিজস্ব প্রতীকে নির্বাচন করতে হবে। দেখলাম আরেকটি রাজনৈতিক দল সেটাকে সমর্থন করছে। এটা আমরা আশা করি না। সালাহউদ্দিন আরও বলেন, বর্তমান সরকার তত্ত্বাবধায়ক সরকারের ভূমিকা রাখবে, তারা নিরপেক্ষ ভূমিকা রেখে কাজ করবে বলে আমরা আশা করি। আমরা ঐকমত্য কমিশন এবং সরকারের বিভিন্ন কর্মকাণ্ডে হতাশা প্রকাশ করছি।",
    "url": "https://www.dhakapost.com/politics/405476",
    "date": "2025-10-29T13:27:54+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 224,
    "scraped_at": "2026-02-05T13:42:42.127181"
  },
  {
    "title": "হাদির গুলির মতো ঘটনা আরও ঘটার আশঙ্কা মির্জা ফখরুলের",
    "body": "নির্বাচনের মাধ্যমে দেশের মানুষ যখন গণতান্ত্রিক বাংলাদেশ নির্মাণের স্বপ্ন দেখছে সেই সময় আবার নতুন করে দেশের শত্রুরা হত্যাকাণ্ডে মেতে উঠেছে বলে মন্তব্য করেছেন বিএনপির মহাসচিব মির্জা ফখরুল ইসলাম আলমগীর। তিনি বলেন, গত পরশু একটি হত্যাচেষ্টা হয়েছে। রোববার (১৪ ডিসেম্বর) সকালে রাজধানীর মিরপুরে শহীদ বুদ্ধিজীবী স্মৃতিসৌধে পুষ্পস্তবক অর্পণ শেষে সাংবাদিকদের কাছে এসব কথা বলেন তিনি। এরকম ঘটনা আরও ঘটনা ঘটতে পারে বলে আশঙ্কা করে মির্জা ফখরুল বলেন, ‘আমরা আশঙ্কা করছি, এইরকম আরও ঘটনা ঘটতে পারে।’ বিএনপির মহাসচিব জানান, দলের চেয়ারপারসন খালেদা জিয়া অত্যন্ত অসুস্থ। তার পক্ষ থেকে, দলের ভারপ্রাপ্ত চেয়ারম্যান তারেক রহমানের পক্ষ থেকে তারা শহীদ বুদ্ধিজীবী স্মৃতিসৌধে এসেছেন, শ্রদ্ধা জানিয়েছেন। তিনি বলেন, শপথ গ্রহণ করেছি, যেকোনো মূল্যে দেশের স্বাধীনতা ও সার্বভৌমত্বকে রক্ষা করার। গণতান্ত্রিক অগ্রযাত্রাকে সামনের দিকে এগিয়ে নিয়ে যাওয়ার। ১৯৭১ সালের ১৪ ডিসেম্বর পাকিস্তানি হানাদার বাহিনী ও তাদের দোসরদের যোগসাজশে বিশ্ববিদ্যালয়ের শিক্ষক, চিকিৎসক, প্রকৌশলী, গবেষক, কবি, সাহিত্যিক, সাংবাদিকসহ অনেককেই তুলে নিয়ে গিয়ে হত্যা করে বলে উল্লেখ করে মির্জা ফখরুল বলেন, জাতি তার সর্বশ্রেষ্ঠ সন্তানদের হারিয়েছে। বুদ্ধিজীবী হত্যাকাণ্ডকে পরিকল্পিত হত্যাকাণ্ড বলে উল্লেখ করেন মির্জা ফখরুল আরও বলেন, বাংলাদেশকে সম্পূর্ণভাবে মেধাহীন করে দেওয়ার জন্য এই হত্যাকাণ্ড ঘটানো হয়েছিল। এই দিনে বারবার সেই শ্রেষ্ঠ সন্তানদের কথা জাতি মনে করবে, স্বাধীনতার চেতনাকে সামনের দিকে এগিয়ে নিয়ে যাবে।",
    "url": "https://www.dhakapost.com/politics/416481",
    "date": "2025-12-14T10:55:20+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 194,
    "scraped_at": "2026-02-05T13:42:43.778292"
  },
  {
    "title": "জুলাই সনদে স্বাক্ষর কেবল আনুষ্ঠানিকতা, বাস্তবায়নের বিকল্প নেই",
    "body": "জুলাই সনদে স্বাক্ষর কেবল আনুষ্ঠানিকতা; বাস্তবায়নের বিকল্প নেই বলে মন্তব্য করেছেন জামায়াতে ইসলামীর কেন্দ্রীয় কর্মপরিষদ সদস্য ঢাকা-৮ আসনে জামায়াত মনোনীত সংসদ সদস্য প্রার্থী অ্যাডভোকেট ড. হেলাল উদ্দিন। তিনি বলেন, সনদে স্বাক্ষর করে রাজনৈতিক দলগুলো অন্তর্বর্তী সরকারের সংস্কার কার্যক্রম সমর্থনের অঙ্গীকার করেছে। এখন সরকারের দায়িত্ব– যে সংস্কারগুলো এখনই বাস্তবায়ন করা যায় এবং বাস্তবায়ন করা জরুরি, সে সংস্কারগুলো দ্রুত বাস্তবায়ন করে জুলাই বিপ্লবের সুফল জনগণের সামনে তুলে ধরা। শনিবার (১৮ অক্টোবর) বিকেলে ঢাকা-৮ সংসদীয় এলাকার পল্টনে দাঁড়িপাল্লা প্রতীকের পক্ষে পরিচালিত গণসংযোগের পূর্ব অনুষ্ঠিত পথসভায় প্রধান অতিথির বক্তব্যে তিনি এসব কথা বলেন। এ সময় তিনি আরও বলেন, গণহত্যার বিচার দৃশ্যমান করা এবং জুলাই সনদ বাস্তবায়নের মাধ্যমে জাতীয় নির্বাচনের আয়োজন করা। জুলাই সনদের আইনি ভিত্তির জন্য নভেম্বরের মধ্যেই গণভোট সম্পন্ন করা। তবে অবশ্যই গণভোটের ব্যালটে ‘সংসদের উভয় কক্ষে ‘পিআর পদ্ধতি’ প্রস্তাব অন্তর্ভুক্ত থাকতে হবে। তিনি বলেন, যারা সংসদের উচ্চ কক্ষে পিআর বুঝে, তারা নাকি সংসদের নিম্নকক্ষে পিআর বুঝে না! আসলে তারা সবই বুঝে, কেবল মেনে নিচ্ছে না। কারণ সংসদের উভয় কক্ষে পিআর পদ্ধতিতে নির্বাচন হলে তারা একদলীয় শাসন কায়েম করতে পারবে না, একনায়কতন্ত্র প্রতিষ্ঠা করতে পারবে না। এজন্য তারা পিআর পদ্ধতিতে নির্বাচন মেনে নিচ্ছে না। ড. হেলাল উদ্দিন বলেন, কোনো দলের চাওয়া না চাওয়াতে নয়; পিআর পদ্ধতিতে নির্বাচনের দাবি গণভোটের মাধ্যমে নিষ্পত্তি করতে হবে। তিনি বলেন, পিআর প্রস্তাব জুলাই সনদে অন্তর্ভুক্ত করে গণভোট দিলে জনগণ যেই রায় দেবে, জামায়াত তা মেনে নেবে এবং সব দলকে মানতে হবে। যারা পিআর পদ্ধতির বিরোধিতা করে তারা যদি জনগণের জন্য রাজনীতি করে, জনগণকে বিশ্বাস করে, তাহলে জুলাই সনদে পিআর পদ্ধতির প্রস্তাব অন্তর্ভুক্ত করতে আপত্তি কোথায়? আমরা যারা পিআর পদ্ধতির দাবি জানিয়েছি, আমরা গণভোটের রায় মেনে নিতে প্রস্তুত। তিনি আরও বলেন, যারা আওয়ামী লীগের মতোই ফ্যাসিবাদ কায়েম করতে যায়, একনায়কতন্ত্র প্রতিষ্ঠা করতে চায়, বিরোধী দলমতকে নিঃশেষ করতে চায়, মানুষের কণ্ঠরোধ করতে চায়, তারাই পিআর পদ্ধতির বিরোধিতা করছে। কারণ পিআর পদ্ধতিতে নির্বাচন হলে কোনো দল এককভাবে প্রভাব বিস্তার করতে পারবে না। কোনো সরকার স্বৈরচার হতে পারবে না। পিআর পদ্ধতির বিরোধী কেন করে, তাদের উদ্দেশ্য জনগণ বুঝে গেছে। তাদের উদ্দেশ্য অতীতের মতো আবার ক্ষমতায় বসে দেশকে দুর্নীতিতে বিশ্ব চ্যাম্পিয়ান করা! জামায়াতে ইসলামী ক্ষমতায় আসলে ৫ বছরে নয় এক বছরেই দেশকে দুর্নীতি, সন্ত্রাস, চাঁদাবাজমুক্ত করে অর্থনৈতিক সমৃদ্ধি অর্জন করবে। ক্ষুধা, দারিদ্র্য, বেকারত্ব দূরীকরণের মাধ্যমে বৈষম্যহীন কল্যাণ ও মানবিক বাংলাদেশ গড়ে তোলা হবে। ঢাকা-৮ সংসদীয় এলাকার জনসাধারণের উদ্দেশ্যে ড. হেলাল উদ্দিন বলেন, বাংলাদেশের হৃৎপিণ্ড হচ্ছে ঢাকা-৮ সংসদীয় এলাকা। এখানেই রয়েছে পিজি হাসপাতাল, ঢাকা মেডিকেল, সচিবালয়, ঢাকা বিশ্ববিদ্যালয়, বুয়েট, বাংলাদেশ ব্যাংক, ইসলামিক ফাউন্ডেশনসহ বহু রাষ্ট্রীয় প্রতিষ্ঠান। এই প্রতিষ্ঠানগুলোকে দলীয়করণের মাধ্যমে অতীতে জনসাধারণকে শোষণ করা হয়েছে। আগামীতে জনগণকে শোষণমুক্ত করতে বৈষম্যহীন রাষ্ট্র গঠনের বিকল্প নেই। অতীতে যারা বৈষম্যের সৃষ্টি করেছে তাদের দ্বারা বৈষম্যহীন দেশ গড়া সম্ভব হবে না। বৈষম্যহীন দেশ গড়তে নতুন নেতৃত্বকে নির্বাচিত করতে– তিনি জনগণের প্রতি আহ্বান জানান। সভা শেষে ড. হেলাল উদ্দিনের নেতৃত্বে নেতারা পল্টন-বিজয়নগর এলাকায় ব্যাপক গণসংযোগ অভিযান পরিচালনা করেন। এসময় নেতৃবৃন্দ স্থানীয়দের মাঝে জামায়াতে ইসলামীর লিফলেট বিতরণ করে দাঁড়িপাল্লার পক্ষে সমর্থন কামনা করেন।",
    "url": "https://www.dhakapost.com/politics/402977",
    "date": "2025-10-18T20:36:00+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 463,
    "scraped_at": "2026-02-05T13:42:45.353366"
  },
  {
    "title": "চট্টগ্রামে কার্যক্রম নিষিদ্ধ আ. লীগের অফিস ভাঙচুর",
    "body": "চট্টগ্রাম নগরের কোতোয়ালি থানার নিউ মার্কেট মোড়ের দোস্ত বিল্ডিংয়ে কার্যক্রম নিষিদ্ধ উত্তর জেলা আওয়ামী লীগের কার্যালয় ভাঙচুর করা হয়েছে। মঙ্গলবার (২১ অক্টোবর) বিকেলে এ ঘটনা ঘটে। স্থানীয়রা জানান, মঙ্গলবার বিকেলে ৩০ থেকে ৪০ জনের একটি দল দোস্ত বিল্ডিংয়ে এসে হামলা ও ভাঙচুর চালায়। ভাঙচুর শেষে তারা ভবনটিতে থাকা চট্টগ্রাম উত্তর জেলা আওয়ামী লীগের কার্যালয় ও মুজিব সেনা কার্যালয়ে অবস্থান নেয়। তাদের হাতে ছিল হকিস্টিক ও লাঠিসোটা। এ সময় কার্যালয়ের আসবাবপত্রসহ বিভিন্ন জিনিসপত্র তছনছ করা হয়। ঘটনার বিষয়ে কোতোয়ালী থানার ভারপ্রাপ্ত কর্মকর্তা (ওসি) মো. আবদুল করিম বলেন, রাতে খবর পেয়েছি, ঘটনাটি যাচাই করছি। এখন পর্যন্ত কেউ আনুষ্ঠানিক অভিযোগ দেয়নি। এদিকে জাতীয় নাগরিক পার্টির (এনসিপি) চট্টগ্রাম মহানগর সমন্বয় কমিটির যুগ্ম সমন্বয়কারী আরিফ মঈনুদ্দিন দাবি করেন, স্বাধীনতার পর থেকে আওয়ামী লীগ অবৈধভাবে ভবনটি দখল করে রেখেছিল। সরকার পরিবর্তনের পর কিছুদিন কার্যালয়টি বন্ধ থাকলেও সাম্প্রতিক সময়ে নিষিদ্ধ সংগঠনের সদস্যরা রাতে এখানে মিটিং করত। তিনি আরও জানান, ‘৩৬ জুলাই’ নামের একটি সংগঠন মঙ্গলবার ভবনটি তল্লাশি চালিয়ে শেখ মুজিবুর রহমান, শেখ হাসিনা ও ইন্দিরা গান্ধীর ছবি, বিছানা, টেবিল-চেয়ার ও পানির বোতল উদ্ধার করে। দোস্ত বিল্ডিং নামে ভবনটিতে আওয়ামী লীগ, বিএনপিসহ বিভিন্ন রাজনৈতিক দলের মোট ৪১টি কার্যালয় রয়েছে। ভবনটির প্রকৃত মালিক একজন বিহারী, যিনি মুক্তিযুদ্ধের সময় দেশত্যাগ করেন। পরে ভবনটি বিভিন্ন রাজনৈতিক দল দখল করে নিজেদের কার্যালয় হিসেবে ব্যবহার করে আসছে। ১৯৯১ সালে চট্টগ্রাম জেলা প্রশাসন ভবনটি জাকির হোসেন নামের এক ব্যক্তিকে লিজ দিলেও আইনি জটিলতার কারণে তিনি দখল নিতে পারেননি। বর্তমানে ভবনটির মালিকানা নিয়ে একাধিক মামলা আদালতে চলমান রয়েছে।",
    "url": "https://www.dhakapost.com/politics/403759",
    "date": "2025-10-21T22:01:54+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 233,
    "scraped_at": "2026-02-05T13:42:51.724580"
  },
  {
    "title": "ফ্যাসিবাদীরা বিদায় নিয়েছে, ফ্যাসিবাদ এখনো বিদায় নেয়নি : জামায়াত আমির",
    "body": "জামায়াতে ইসলামীর আমির ডা. শফিকুর রহমান বলেছেন, ফ্যাসিবাদীরা বিদায় নিয়েছে, ফ্যাসিবাদ এখনো বিদায় নেয়নি। আমরা পরিষ্কার বলতে চাই, কালো বা লাল কোনো ফ্যাসিবাদকেই আর বাংলার জমিনে বরদাশত করা হবে না ইনশাআল্লাহ। শুক্রবার (৫ ডিসেম্বর) বিকেলে চট্টগ্রামের লালদিঘি ময়দানে ৮ দলীয় জোটের উদ্যোগে আয়োজিত বিভাগীয় সমাবেশে প্রধান অতিথির বক্তব্যে তিনি এসব কথা বলেন। তিনি বলেন, কেউ যদি আবার ফ্যাসিবাদের ভাষায় কথা বলেন, কেউ যদি আবার ফ্যাসিবাদীদের মতো আচরণ করেন তারা কোনো পথ খুঁজে পাবেন না। কিন্তু আমরা পরিষ্কার বলতে চাই, এ দেশের তরুণ, ছাত্র-জনতা এবং মেহনতি মানুষ আর ফ্যাসিবাদকে বরদাশত করবে না। আমরা অতীতে রুখে দিয়েছিলাম, আল্লাহর ওপর ভরসা করে। ভবিষ্যতে কেউ মাথা তুললে তাও রুখে দেওয়া হবে ইনশাআল্লাহ। কাউকে ছাড় দেওয়া হবে না। ডা. শফিকুর রহমান বলেন, আমরা কোনো বিশেষ দলের বিজয় চাচ্ছি না, ৮ দলেরও বিজয়ও চাচ্ছি না। আমরা বাংলাদেশের ১৮ কোটি মানুষের আকাঙ্ক্ষার বিজয় চাই। সেই আকাঙ্ক্ষার বিজয় হবে কোরআনের আইনের মাধ্যমে ইনশাআল্লাহ। এটা প্রমাণিত হয়েছে, এর বাইরে গিয়ে কোনো কিছু দিয়ে বাংলাদেশকে এগিয়ে নেওয়া সম্ভব নয়। তিনি আরও বলেন, ২০০৯ থেকে ২০২৪ সালের জুলাই পর্যন্ত মানুষ স্বস্তিতে কথা বলতে পারেনি। বাংলাদেশের মানুষের জীবনের কোনো নিরাপত্তা ছিল না। বাংলাদেশের মানুষ নির্যাতন, অবিচারের শিকার হয়ে কোথাও সামান্যটুকু বিচার পায়নি। বাংলাদেশ দুর্নীতিতে ভেসে গিয়েছিল। দেশের টাকা লুণ্ঠন করে বিদেশে পাচার করা হয়েছিল। এক নয়, দুই নয় ২৮ লাখ কোটি টাকা। তারা রাস্তাঘাট ও দালান তৈরি করেছিল, রডের বদলে বাঁশ দিয়ে। একবার একটা মেয়েকে বলতে শুনলাম, আজ যদি কবি বেঁচে থাকতেন তিনি বলতেন, বাঁশ বাগানের মাথার ওপর চাঁদ উঠেছে ওই, চাঁদের জায়গায় চাঁদ তো আছে বাঁশগুলো সব কই। ফ্যাসিবাদীরা আমাদের উন্নয়নের গল্প শোনাতেন। বাংলাদেশ এখন সিঙ্গাপুর, বাংলাদেশ এখন কানাডা। হ্যাঁ বাংলাদেশ কানাডা হয়েছে, তাদের জন্য। এই ফ্যাসিবাদ শুধু প্রতিপক্ষ রাজনৈতিক দলকে আঘাত করেনি। তারা বড় আঘাত করেছে আলেম-ওলামার ওপর। হেফাজতের নেতারা সারা দেশে অন্যায়ের বিরুদ্ধে প্রতিবাদ করেছিলেন। আল্লাহ এবং আল্লাহর রাসুলের বিরুদ্ধে কিছুসংখ্যক বেয়াদব প্রকাশ্যে চর্চা করেছিলেন। তাদের জবাব দেওয়ার জন্য শান্তিপূর্ণ প্রতিবাদ করেছিলেন। তাদের হত্যা করা হয়েছিল। ৫ মে শাপলা হত্যাকাণ্ডের পর তৎকালীন প্রধানমন্ত্রী উপহাস করে বলেছিলেন, কেউ মারা যায়নি। ওইখানে লাল রঙের তরল পদার্থ দেখা গেছে, সেটা মোল্লা মৌলভীরা রঙ ছিটিয়ে রেখেছিল। লজ্জা, মানুষ খুন করার পর রক্ত নিয়ে উপহাস। এটিই ছিল তাদের বৈশিষ্ট্য। জামায়াত আমির বলেন, এরা রক্তাক্ত হাতে ক্ষমতায় এসেছিল, রক্তাক্ত হাতে বিদায় নিয়েছে। ক্ষমতায় আসার পর পিলখানায় ৫৭ জন মেধাবী সেনা কর্মকর্তাকে হত্যা করেছিল। তারা জুলাই-আগস্টে সারা দেশের আমাদের সন্তানদের হত্যার পর বলেছিল, অমুকের মেয়ে দেশ ছেড়ে পালায় না। অথচ..। আমাদের দুঃখ লাগে, তারা দেশপ্রেমিক সেনাবাহিনীকেও আমাদের বিরুদ্ধে হত্যাকাণ্ডে ব্যবহার করতে চেয়েছিল। দেশের মানুষের জানমাল রক্ষার দায়িত্বে থাকা পুলিশের সদস্য ও কর্মকর্তাদের তারা ব্যবহার করতে চেষ্টা করেছে। রাষ্ট্রের একটা প্রতিষ্ঠানকেও তারা ঠিকমতো দাঁড়াতে দেয়নি। বিচার বিভাগ ধ্বংস করেছে, নির্বাচন কমিশন ধ্বংস করেছে, দুর্নীতি দমন কমিশনকে বগলের নিচে নিয়েছে, মানবাধিকার কমিশনকে তারা পকেটে ঢুকিয়েছে। এভাবে সবকিছু তারা ধ্বংস করেছে। এর আগে দুপুর পৌনে ২টার দিকে সমাবেশের কার্যক্রম শুরু হয়। সমাবেশে বক্তব্য দেন, ইসলামী আন্দোলন বাংলাদেশের নায়েবে আমির মুফতি সৈয়দ মুহাম্মদ ফয়জুল করিম (শায়েখে চরমোনাই) এবং বাংলাদেশ খেলাফত মজলিসের আমির মাওলানা মামুনুল হকসহ ৮ দলের শীর্ষ নেতারা। সমাবেশে ৮ দলের ঘোষিত পাঁচ দফা দাবিগুলো হলো— জুলাই জাতীয় সনদ ২০২৫ বাস্তবায়নের লক্ষ্যে জাতীয় নির্বাচনের আগে গণভোট আয়োজন, জাতীয় নির্বাচনে উভয় কক্ষে সংখ্যানুপাতিক প্রতিনিধিত্ব (পিআর) পদ্ধতি চালু, অবাধ, সুষ্ঠু ও গ্রহণযোগ্য নির্বাচনের জন্য সমান সুযোগের পরিবেশ নিশ্চিত করা, বিগত সরকারের সব জুলুম-নির্যাতন, গণহত্যা ও দুর্নীতির বিচার দৃশ্যমান করা এবং স্বৈরাচারের দোসর হিসেবে অভিযুক্ত জাতীয় পার্টি ও ১৪ দলের কার্যক্রম নিষিদ্ধ ঘোষণা করা।",
    "url": "https://www.dhakapost.com/politics/414502",
    "date": "2025-12-05T17:01:35+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 542,
    "scraped_at": "2026-02-05T13:42:53.348993"
  },
  {
    "title": "ডাকসু-জাকসু-চাকসুর প্রতিচ্ছবি আগামীতেও জাতি দেখবে : জামায়াত আমির",
    "body": "যুব ও নারী সমাজ ইসলামকে দারুণভাবে ধারণ করছে উল্লেখ করে জামায়াতে ইসলামীর আমির ডা. শফিকুর রহমান বলেছেন, ডাকসু, জাকসু ও চাকসুতে যুব সমাজ ছাত্রশিবিরের ওপর আস্থা রেখেছে। সব জায়গায় একই চিত্র। মেয়েদের ও তরুণদের আস্থা ছাত্রশিবিরের ওপর। আজ রাজশাহী বিশ্ববিদ্যালয়ে হচ্ছে। এর প্রতিচ্ছবি জাতি আগামীতে দেখবে ইনশাআল্লাহ। বৃহস্পতিবার (১৬ অক্টোবর) রাজধানীর মিরপুরে পুলিশ কনভেনশন সেন্টারে আয়োজিত ঢাকা-১৫ নির্বাচনী আসনের এক সমাবেশে তিনি এসব কথা বলেন। তিনি ইসলামের ইতিহাসে নারীদের ভূমিকা ও অবদানের কথা তুলে ধরেন। তিনি বলেন, ‘আমরা অভিভূত হয়ে লক্ষ্য করছি, দুটো সমাজ ইসলামকে দারুণভাবে ধারণ করছে—একটি আমাদের যুবসমাজ, আরেকটি আমাদের মায়েদের সমাজ। আজ পর্যন্ত তিনটি পাবলিক বিশ্ববিদ্যালয়ে নির্বাচন হয়ে গেছে। সব জায়গায় একই চিত্র—মেয়েদের আস্থা ছাত্রশিবিরের ওপর; তরুণদের আস্থা ছাত্রশিবিরের ওপর। এরই প্রতিচ্ছবি আগামীতে বাংলাদেশ দেখবে।’ জামায়াতের আমির বলেন, ‘৯১ শতাংশ মুসলমানের দেশে আমাদের মায়েদের সম্মান ঘরে-বাইরে কোথাও নেই। বাংলাদেশ জামায়াতে ইসলামী আল্লাহর কোরআন এবং রাসূলের জীবনী থেকে সেই শিক্ষা নিয়েছে যে আমাদের মায়ের জাতিকে মায়ের মর্যাদায় অধিষ্ঠিত করতে হবে। এই রাষ্ট্রে বাস্তব প্রয়োজনে এবং যোগ্যতা অনুযায়ী পুরুষদের পাশাপাশি মহিলারাও রাষ্ট্র গঠনে অবদান রাখবেন।’ শফিকুর রহমান বলেন, ‘ইমান, ধর্মবিশ্বাস—এসবের হিসাব নেওয়ার দায়িত্ব আমাদের নয়। আমরা এই রাষ্ট্রের মানুষকে সম্মান করব। তারা এ দেশের নাগরিক। আমরা দেখব না সে কোন ধর্মের, কোন দলের, তার গায়ের রং কী, মুখের ভাষা কী, সে পাহাড়ে থাকে নাকি সমতলে থাকে। সে আমার ভাই, সে আমার বোন, সে এই দেশের নাগরিক—সেই হিসেবে আমরা তাদেরকে পরিচালনা করব।’ শফিকুর রহমান আরও বলেন, ‘আমাদের অনেকগুলো প্রাধান্য আছে। আন্তর্জাতিক সম্পর্ক আছে। এ দেশের অর্থনীতি ভাঙাচোরা, উল্টে পড়া, ধসে যাওয়া। দুর্নীতিগ্রস্ত লোকদের হাত থেকে দেশকে উদ্ধার করে প্রকৃত সেবকদের হাতে তুলে দিতে হবে। সেই লোকটা আমাদের দলের হতে পারে, না-ও হতে পারে। সেই লোকটা মুসলমান হতে পারে, অন্য ধর্মেরও হতে পারে। যে এই দায়িত্বের জন্য উপযুক্ত, তার হাতে এই দায়িত্বের চাবি তুলে দেওয়া হবে। এমন একটি অন্তর্ভুক্তিমূলক সমাজ আমরা গড়ে তুলতে চাই।’ জামায়াতের আমির বলেন, আমরা এমন একটি সমাজ চাইছি, যেখানে শাসকেরা জনগণের কাছে তাদের ত্রুটি ও ঘাটতির জন্য মাফ চাইবে। তারা কারও কাছ থেকে প্রশংসা চাইবে না, বাহবা চাইবে না, কোনো স্লোগান চাইবে না, যেমন “অমুক ভাই, তমুক ভাই জিন্দাবাদ”—এটা চাইবে না। তাদের অন্তর ভয়ে কাঁপবে, জনগণের এই বোঝা “আমার কাঁধে যেটা দেওয়া হয়েছে, আমি তা বহন করতে পারছি কি না”—এই ভেবে। তিনি বলেন, যে সমাজে যুব সমাজ সিদ্ধান্ত নেয় এবং নারীরা এগিয়ে আসে, সেই সমাজ ও জাতি কখনো পরিবর্তন না হয়ে পারে না। তিনি জামায়াতে ইসলামীর অঙ্গীকার তুলে ধরে বলেন, আমাদের প্রথম অঙ্গীকার, একটি সুন্দর ও সুশৃঙ্খল শিক্ষা ব্যবস্থা গড়ে তুলবো। শিক্ষা ভালো না হলে জাতি কখনো ভালো হতে পারে না। শিক্ষাই জাতির মেরুদণ্ড। দ্বিতীয়ত, সমাজের প্রত্যেকটি স্তরে দুর্নীতি বাসা গেঁড়ে বসে আছে। এই দুর্নীতি থাকবে না। এজন্য যত ত্যাগ স্বীকার করতে হয়, করবো ইনশাআল্লাহ। লড়াই করবো, হিমালয়ের মতো পর্বত সমান বাধা আসলেও দুর্নীতির অস্তিত্ব যেন আসমান থেকে মাটিতে নামিয়ে আনতে পারি। তৃতীয়ত, প্রত্যেকটি মানুষ যেন তার প্রাপ্ত হক বা ন্যায়বিচার পান, সেই ব্যবস্থা নিশ্চিত করা। এজন্য যেন আবাল-বৃদ্ধ, বনিতা, নারী ও শিশু কাউকে চেষ্টা করতে না হয়।",
    "url": "https://www.dhakapost.com/politics/402487",
    "date": "2025-10-16T16:46:58+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 471,
    "scraped_at": "2026-02-05T13:42:55.256281"
  },
  {
    "title": "হাদির ওপরে হামলা প্রকৃতপক্ষে বাংলাদেশের ওপরে হামলা : সালাহউদ্দিন",
    "body": "ঢাকা-৮ আসনের সম্ভাব্য স্বতন্ত্র প্রার্থী ও ইনকিলাব মঞ্চের আহ্বায়ক শরিফ ওসমান হাদির ওপরে এই হামলা প্রকৃতপক্ষে বাংলাদেশের ওপরে হামলা বলে আখ্যায়িত করেছেন বিএনপির স্থায়ী কমিটির সদস্য সালাহউদ্দিন আহমদ। একইসঙ্গে এই হামলাকে বিচ্ছিন্ন কোনো ঘটনা নয় বলেও মনে করেন তিনি। রাষ্ট্রীয় অতিথি ভবন যমুনায় আজ (শনিবার) প্রধান উপদেষ্টার সঙ্গে সাক্ষাৎ শেষে বেরিয়ে সাংবাদিকদের তিনি এসব কথা বলেন। তিনি বলেন, এটা বিচ্ছিন্ন কোনো ঘটনা বলে আমরা মনে করি না। নির্বাচনের তফসিল ঘোষিত হয়েছে ১০ তারিখ, তারপর দিনই বাংলাদেশে একজন সম্ভাব্য জাতীয় সংসদ সদস্য পদপ্রার্থীর ওপরে হামলা হলো। হামলার ধরন দেখে বোঝা যায় এটা একটা পেশাদার। আমরা ফ্যাসিবাদবিরোধী জাতীয় ঐক্য অটুট রাখবো। সুদৃঢ় করবো। আমাদের মধ্যে রাজনৈতিক বিতর্ক হতে পারে, সামনে নির্বাচন বিভিন্ন রকমের রাজনৈতিক বিতর্ক হবে কিন্তু আমরা ওই পর্যায়ে বিতর্ক করবো না, যাতে আমাদের ঐক্য বিনষ্ট হয়। তিনি আরও বলেন, আমাদের চেতনা হচ্ছে জুলাই-২০২৪ এর গণঅভ্যুত্থানের চেতনা। প্রত্যাশা, জনআকাঙ্ক্ষা এইটাকে আমরা ঊর্ধ্বে তুলে ধরবো। জাতীয় ঐক্য হিসেবে আমরা ফ্যাসিবাদবিরোধী জাতীয় ঐক্যকে অুটট রাখবো। এই জায়গায় আমাদের কোন আপস নেই। এই বিএনপি নেতা বলেন, পতিত ফ্যাসিবাদকে অবশ্যই আমরা এই বার্তা দিতে চাই, এই জাতীয় কোনো ধরনের হামলা করে বাংলাদেশের গণতান্ত্রিক উত্তরণকে বাধাগ্রস্ত করতে পারবে না। প্রতিহত করতে পারবে না। এদিকে দীর্ঘ প্রায় ১৮ বছর পর আগামী ২৫ ডিসেম্বর দেশে ফিরছেন বিএনপির ভারপ্রাপ্ত চেয়ারম্যান তারেক রহমান। তার নিরাপত্তার বিষয়ে করা এক প্রশ্নের জবাবে সালাহউদ্দিন বলেন, সকল রাজনৈতিক নেতৃবৃন্দ যাতে নিরাপদে থাকে, সে নিরাপত্তার ব্যবস্থা করার জন্য সরকার প্রতি আহ্বান জানিয়েছি আমরা। এ বিষয়টা আজ এখানে আলোচনা হয়নি, অবশ্যই বিষয়টা আমাদের জন্য সর্বোচ্চ অগ্রাধিকার। আমরা দলীয়ভাবেও চেষ্টা করবো, সরকারকেও আহ্বান জানাবো যাতে উনার (তারেক জিয়া) নিরাপত্তা নিশ্চিত করা হয়। তিনি আরও বলেন, কোন আশঙ্কাকে উড়িয়ে দিচ্ছি না। তবে সরকারের দায়িত্ব আছে, রাজনৈতিক দলগুলোর দায়িত্ব আছে। জনগণের সচেতনতা জরুরি। স্বরাষ্ট্র মন্ত্রণালয়, আইনশৃঙ্খলা রক্ষাকারী বাহিনী, যৌথ বাহিনী এবং সরকার, জনগণ রাজনৈতিক দলগুলো মিলে ঐক্যবদ্ধভাবে যদি আমরা এগুলোকে মোকাবিলা করি, ইনশাআল্লাহ এই ধরনের ঘটনা আমরা বন্ধ করতে পারব। গতকাল দুপুরে রাজধানীর বিজয়নগরে ওসমান হাদিকে গুলি করে দুর্বৃত্তরা। এরপর তাকে ঢাকা মেডিকেল কলেজ হাসপাতালে নেওয়া হয়। সেখান থেকে সন্ধ্যার পর নেওয়া হয় এভারকেয়ার হাসপাতালে। বর্তমানে সেখানেই চিকিৎসাধীন তিনি। হাদির শারীরিক অবস্থার বিষয়ে গতকাল রাতে স্বাস্থ্য ও পরিবার কল্যাণ মন্ত্রণালয়ের বিশেষ সহকারী (প্রতিমন্ত্রী পদমর্যাদায়), অধ্যাপক ডা. সায়েদুর রহমান বলেছিলেন, বাম কানের ওপর দিয়ে ঢুকে ডান দিক দিয়ে বেরিয়ে যাওয়া বুলেট হাদির মস্তিষ্কের কাণ্ড বা ব্রেন স্টেম পর্যন্ত ক্ষতিগ্রস্ত করেছে, যা চিকিৎসাবিজ্ঞানে ‘ম্যাসিভ ব্রেন ইনজুরি’ হিসেবে বিবেচিত। আগামী ৭২ ঘণ্টা অত্যন্ত ঝুঁকিপূর্ণ, আর এ অবস্থায় কোনো ধরনের নতুন ইন্টারভেনশন করা হবে না। তিনি আরও বলেছিলেন, হাদি এখন ‘খুবই ক্রিটিক্যাল’ অবস্থায় আছেন এবং আগামী ৭২ ঘণ্টা সবচেয়ে ঝুঁকিপূর্ণ। তাকে আপাতত কৃত্রিম শ্বাসপ্রশ্বাসে রাখা হয়েছে, যদিও চিকিৎসকেরা এখনও আশার কোনো নিশ্চয়তা দিতে পারছেন না।",
    "url": "https://www.dhakapost.com/politics/416290",
    "date": "2025-12-13T12:52:04+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 422,
    "scraped_at": "2026-02-05T13:42:56.917085"
  },
  {
    "title": "হেফাজত আমিরের বক্তব্য অসত্য-মনগড়া : জামায়াত",
    "body": "জামায়াতে ইসলামীর নাম জড়িয়ে হেফাজতে ইসলাম বাংলাদেশের আমির মাওলানা মুহিব্বুল্লাহ বাবুনগরীর বক্তব্যের নিন্দা ও প্রতিবাদ জানিয়েছে বাংলাদেশ জামায়াতে ইসলামী। দলের সহকারী সেক্রেটারি জেনারেল এবং কেন্দ্রীয় প্রচার ও মিডিয়া বিভাগের প্রধান অ্যাডভোকেট এহসানুল মাহবুব জুবায়ের সোমবার (১৫ সেপ্টেম্বর) এক বিবৃতিতে বলেন, দৈনিক ইনকিলাবের ১৫ সেপ্টেম্বর সংখ্যার প্রথম পাতায় ‘জামায়াত সরকারে আসতে পারলে কওমি, দেওবন্দি ও সুন্নিয়াত মাদরাসার অস্তিত্ব রাখবে না’ শিরোনামে হেফাজতে ইসলাম বাংলাদেশের আমির মাওলানা মুহিব্বুল্লাহ বাবুনগরী যে বক্তব্য দিয়েছেন, তা অসত্য ও মনগড়া। তার এ বক্তব্যের মধ্যে সত্যের লেশমাত্রও নেই। তার এই বক্তব্য সম্পূর্ণ ভিত্তিহীন। তার মতো একজন বরেণ্য আলেমের মুখে এমন ভিত্তিহীন মন্তব্য শোভা পায় না। আমি তার এই বক্তব্যের নিন্দা ও প্রতিবাদ জানাচ্ছি। তিনি আরও বলেন, জামায়াতে ইসলামী একটি নিয়মতান্ত্রিক ও ইসলামী ধারার রাজনৈতিক দল। প্রতিষ্ঠার পর থেকে জামায়াত দেশে অসংখ্য মসজিদ, মাদরাসা ও এতিমখানা প্রতিষ্ঠা করে ইসলামের খেদমত করে যাচ্ছে। জামায়াতের বহু নেতাকর্মী ও শুভাকাঙ্ক্ষী কওমী মাদরাসা প্রতিষ্ঠার মাধ্যমে দ্বীনি খেদমতে নিয়োজিত রয়েছেন। জামায়াতে ইসলামীর কোনো নেতা বা কর্মী কোনোদিন কওমি, দেওবন্দি কিংবা সুন্নিয়াত মাদরাসার বিরোধিতা করেছেন— এমন প্রমাণ নেই। তিনি বলেন, ২০০১ সাল থেকে ২০০৬ সাল পর্যন্ত জামায়াতে ইসলামীর দুজন মন্ত্রী ক্ষমতায় ছিলেন। তারা কওমি, দেওবন্দি ও সুন্নিয়াত মাদরাসার বিরোধিতা করেছেন, এমন প্রমাণ কেউ দিতে পারবেন না। বরং তারা ওই ধরনের মাদরাসাকে মুক্ত হস্তে সাহায্য-সহযোগিতা করেছেন। এ থেকেই প্রমাণিত হয়, মাওলানা মুহিব্বুল্লাহ বাবুনগরীর আশঙ্কা অসত্য ও অমূলক। অতএব, এ ধরনের প্রোপাগান্ডা চালিয়ে জনগণকে বিভ্রান্ত করা যাবে না। আমি সংশ্লিষ্ট সবাইকে জামায়াতে ইসলামীর বিরুদ্ধে অসত্য ও মনগড়া মন্তব্য করা থেকে বিরত থাকার আহ্বান জানাচ্ছি এবং আশা করছি দৈনিক ইনকিলাব পত্রিকা কর্তৃপক্ষ অত্র প্রতিবাদটি যথাযথভাবে প্রকাশ করে জনমনে সৃষ্ট বিভ্রান্তি নিরসন করবেন।",
    "url": "https://www.dhakapost.com/politics/395131",
    "date": "2025-09-15T21:00:24+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 255,
    "scraped_at": "2026-02-05T13:42:58.492007"
  },
  {
    "title": "গণতন্ত্র বজায় রাখতে তত্ত্বাবধায়ক পুনর্বহালের রায় ইতিবাচক : রিজভী",
    "body": "বিএনপির সিনিয়র যুগ্ম মহাসচিব রুহুল কবির রিজভী বলেন, গণতন্ত্রের পথচলায় কেউ যেন নতুন করে ফ্যাসিস্ট হয়ে না উঠতে পারে সেজন্য তত্ত্বাবধায়ক সরকার পুনর্বহালের রায় ইতিবাচক হিসেবে কাজ করবে। বৃহস্পতিবার (২০ নভেম্বর) এক অনুষ্ঠানের বক্তব্যে তিনি বলেন, ক্ষমতায়ের টিকে থাকতে তত্ত্বাবধায়ক সরকার ব্যবস্থা বাতিল করেছেন শেখ হাসিনা। তত্ত্বাবধায়ক সরকার পুনর্বহালের রায় ফ্যাসিস্ট তৈরির পথরুদ্ধ করবে। তারেক রহমানের জন্মদিন পালন না করার সিদ্ধান্ত বিষয়ে তিনি বলেন, কত মানুষ অসুস্থ, ক্ষুধার্ত। এ অবস্থায় কীভাবে জন্মদিন পালন করবেন তারেক রহমান। যদি বিএনপি ক্ষমতায় আসে তাহলে তারেক রহমানের মানবিক ও সেবামূলক কর্মকাণ্ডের পরিধি আরও বাড়বে। রুহুল কবির রিজভী আরও বলেন, শেখ হাসিনা মানবতা ধারণ করতে পারেননি বলে নিষ্ঠুরতা দেখিয়েছেন। তিনি যে নিষ্ঠুরতা করেছেন বাংলাদেশে, কেউ আর এমন নিষ্ঠুরতা করতে পারেননি।",
    "url": "https://www.dhakapost.com/politics/410974",
    "date": "2025-11-20T15:52:34+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 115,
    "scraped_at": "2026-02-05T13:43:00.078707"
  },
  {
    "title": "চালককে শ্বাসরোধে হত্যা করে মিশুক ছিনতাই",
    "body": "রংপুরের পীরগঞ্জ উপজেলায় নুরুল ইসলাম (৫০) নামে এক মিশুক চালকের মরদেহ উদ্ধার করেছে পুলিশ। মিশুক ছিনতাইয়ের উদ্দেশ্যে তাকে শ্বাসরোধে হত্যা করে দুর্বৃত্তরা গাড়িটি নিয়ে পালিয়ে গেছেন বলে জানিয়েছে পুলিশ। রোববার (১৪ ডিসেম্বর) বেলা সাড়ে ১১টার দিকে উপজেলার বড় আলমপুর ইউনিয়নের মুক্তাগাড়ি বিল এলাকার মাহাবুব মন্ডলের ধানক্ষেত থেকে মরদেহটি উদ্ধার করা হয়। নিহত নুরুল ইসলাম পীরগঞ্জ উপজেলার চতরা ইউনিয়নের সোনাতলা (গোবিন্দপাড়া) গ্রামের বাসিন্দা মোয়াজ্জেম আলীর ছেলে। নিহতের ভাতিজা মিশুকের মালিক রুমেল জানান, প্রতিদিনের মতো শনিবার সন্ধ্যায় নুরুল ইসলাম মিশুক নিয়ে বের হন। রাত আনুমানিক ৮টার দিকে ফোনে কথা হলে তিনি জানান ১৫০ টাকার রিজার্ভ ভাড়ায় হরিণসিংহ বাজার এলাকায় যাচ্ছেন। এরপর থেকে তার সঙ্গে আর পরিবারের যোগাযোগ করা সম্ভব হয়নি। পীরগঞ্জ থানা পুলিশের ভারপ্রাপ্ত কর্মকর্তা (ওসি) সোহেল রানা বলেন, সকালে স্থানীয়রা মুক্তাগাড়ি গ্রাম থেকে ওমরপুরগামী কাঁচা রাস্তার পাশে কাটা ধানের জমিতে মরদেহ পড়ে থাকতে দেখে পুলিশে খবর দেন। ঘটনাস্থলে গিয়ে মরদেহের গলায় মাপলার পেঁচানো অবস্থায় পাওয়া যায়। তিনি আরও বলেন, প্রাথমিকভাবে ধারণা করা হচ্ছে মিশুক ছিনতাইয়ের জন্য চালককে শ্বাসরোধে হত্যা করা হয়েছে। হত্যাকাণ্ডের পর দুর্বৃত্তরা মিশুকটি নিয়ে পালিয়ে গেছে। মরদেহ ময়নাতদন্তের জন্য মর্গে পাঠানো হয়েছে এবং এ ঘটনায় মামলা প্রক্রিয়াধীন রয়েছে। ফরহাদুজ্জামান ফারুক/আরএআর",
    "url": "https://www.dhakapost.com/country/416612",
    "date": "2025-12-14T17:23:55+06:00",
    "author": "নিজস্ব প্রতিবেদক",
    "category": "country",
    "language": "bn",
    "token_count": 181,
    "scraped_at": "2026-02-05T13:43:01.683156"
  },
  {
    "title": "নেত্রকোণায় একইসঙ্গে ৩ স্থানে দুর্বৃত্তদের আগুন",
    "body": "নেত্রকোণায় একইসঙ্গে তিনটি পৃথক স্থানে আগুন দিয়েছে দুর্বৃত্তরা। রোববার (১৪ ডিসেম্বর) ভোরে সদর উপজেলার চল্লিশাকান্দা মোড় ও কাইলাটি এলাকায় এ ঘটনা ঘটে। এর মধ্যে কাইলাটি এলাকার ব্রাদার্স মাল্টিপারপাস ফার্মে দেওয়া আগুনে একটি আধাপাকা ঘর ও সেখানে থাকা আসবাবপত্র, হাঁস-মুরগী ও মাছের খাদ্য পুড়ে যায়। এদিন একটি ছাগলের ঘরেও আগুন দেওয়া হয়। এতে সেখানে থাকা ২৯টি ছাগল পুড়ে মারা যায়। এ ছাড়া, শহরের চল্লিশাকান্দা মোড়ে একটি খড়ের ঘরে আগুন দেয় দুর্বৃত্তরা। ফায়ার সার্ভিস ও ক্ষতিগ্রস্তরা জানান, রোববার ভোরে হঠাৎ আগুন দেখতে পান ব্রাদার্স মাল্টিপারপাস ফার্মের এক কর্মচারী। পরে ফায়ার সার্ভিসে খবর দিলে ভোর ৬টায় আগুন নিয়ন্ত্রণে আনে দমকল বাহিনীর ৪টি ইউনিট। তারা জানান, ভোর ৪টার দিকে খবর পেয়ে ঘটনাস্থলে এসে আগুন নিয়ন্ত্রণে আনতে কাজ শুরু করে ফায়ার সার্ভিস। ২ ঘণ্টা চেষ্টার পর আগুন নিয়ন্ত্রে আসে। ফার্মের মালিকের দাবি, আগুনে ক্ষয়ক্ষতির পরিমাণ ২৫ লাখ টাকারও বেশি। চল্লিশাকান্দা মোড়ে দেওয়া আগুন ও কালইলাটি গ্রামে রাস্তার পাশে থাকা একটি খড়ের গাদায় আগুন দেওয়ার ঘটনায় থানায় জিডি করা হয়েছে। চয়ন দেবনাথ মুন্না/এএমকে",
    "url": "https://www.dhakapost.com/country/416533",
    "date": "2025-12-14T13:55:35+06:00",
    "author": "জেলা প্রতিনিধি",
    "category": "country",
    "language": "bn",
    "token_count": 157,
    "scraped_at": "2026-02-05T13:43:03.306219"
  },
  {
    "title": "তারেক রহমান কখন দেশে আসবেন, এটা তার ওপরেই ছেড়ে দেওয়া হোক",
    "body": "তারেক রহমান দেশে কখন আসবেন, এই সিদ্ধান্ত তার ওপরেই ছেড়ে দেওয়া হোক বলে মন্তব্য করেছেন বিএনপির ভাইস চেয়ারম্যান শামসুজ্জামান দুদু। আজ (শনিবার) জাতীয় প্রেসক্লাবে ভাসানী জনশক্তি পার্টি আয়োজিত এক আলোচনা সভায় তিনি এসব কথা বলেন। শামসুজ্জামান দুদু বলেন, গতকাল সারারাত দেশের মানুষ জেগে ছিল, নামাজ পড়ছিল। কারণ তাদের নেত্রী খালেদা জিয়া জীবন-মৃত্যুর সন্ধিক্ষণে আছেন। দুদু বলেন, জাতীয়তাবাদী নেতৃত্বের এখন নেতা কিন্তু একজনই, সেটা হলো তারেক রহমান। এখন অনেকে প্রশ্ন করতে পারেন, তিনি কেন দেশে আসছেন না? আমি বলবো, এটা তার উপর ছেড়ে দেন। জাতীয়-আন্তর্জাতিকভাবে কিন্তু নানা ষড়যন্ত্র কাজ করছে, সেটা মাথায় রাখতে হবে। সুতরাং যখন বুঝতে পারবো যে এখন সব ঠিক আছে, তখন তাকে আমরা দেশে নিয়ে আসবো। সভায় উপস্থিত ছিলেন বিএনপির স্থায়ী কমিটির সদস্য নজরুল ইসলাম খান, ভাসানী জনশক্তি পার্টির চেয়ারম্যান রফিকুল ইসলাম বাবলু প্রমুখ।",
    "url": "https://www.dhakapost.com/politics/413043",
    "date": "2025-11-29T13:33:31+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 126,
    "scraped_at": "2026-02-05T13:43:04.909326"
  },
  {
    "title": "খালেদা জিয়ার আপসহীন নেতৃত্ব তুলে ধরে সরকারি ডকুমেন্টারি প্রকাশ",
    "body": "বিএনপি চেয়ারপারসন খালেদা জিয়ার আপসহীন নেতৃত্বকে কেন্দ্র করে নির্মিত একটি ডকুমেন্টারি প্রকাশ করেছে অন্তর্বর্তী সরকার। প্রধান উপদেষ্টার প্রেস উইং বৃহস্পতিবার (৪ ডিসেম্বর) রাতেই ডকুমেন্টারিটি প্রকাশ করে। ডকুমেন্টারিতে বলা হয়, ‘শিষ্টাচার, সৌজন্যবোধ, দৃঢ়তা, দূরদর্শিতা ও প্রজ্ঞার সমন্বয়ে তিনি হয়ে উঠেছেন বাংলাদেশের রাজনীতিতে অনন্য চরিত্র। সাবেক প্রধানমন্ত্রী বেগম খালেদা জিয়ার সুস্থতা কামনায় জাতি আজ একসুরে প্রার্থনারত।’ সংস্কৃতি বিষয়ক মন্ত্রণালয় নির্মিত দুই মিনিট ৪০ সেকেন্ড দৈর্ঘ্যের ‘দ্য লং ওয়াক টু ডেমোক্রেসি’ শিরোনামের ডকুমেন্টারিতে দেশের গণতান্ত্রিক আন্দোলনে খালেদা জিয়ার ভূমিকা গুরুত্ব সহকারে তুলে ধরা হয়েছে। এতে স্বৈরাচারবিরোধী আন্দোলন, গণতন্ত্র পুনরুদ্ধার এবং রাষ্ট্রপতি শাসন থেকে সংসদীয় গণতন্ত্রে প্রত্যাবর্তনে তার ভূমিকা চিত্রায়িত হয়েছে। ডকুমেন্টারিতে এক-এগারোতে তার আপসহীন অবস্থান– নিজে ও দুই ছেলের নিরাপত্তার বিনিময়েও আপোস না করার দৃঢ়তা– উল্লেখ করা হয়েছে। পাশাপাশি ফ্যাসিবাদী শেখ হাসিনা আমলে মিথ্যা মামলায় তার কারাবরণের বিষয়টিও ফুটিয়ে তোলা হয়েছে। ডকুমেন্টারিটি শেষ হয়েছে এই মন্তব্য দিয়ে : ‘বেগম খালেদা জিয়া, জাতি আপনার জন্য প্রার্থনা করছে।’",
    "url": "https://www.dhakapost.com/politics/414440",
    "date": "2025-12-05T09:41:33+06:00",
    "author": "বাসস",
    "category": "politics",
    "language": "bn",
    "token_count": 143,
    "scraped_at": "2026-02-05T13:43:06.493096"
  },
  {
    "title": "কোন বাধায় আটকে আছে তারেক রহমানের দেশে ফেরা?",
    "body": "বিএনপির ভারপ্রাপ্ত চেয়ারম্যান তারেক রহমান বলেছেন, এই সংকটের সময়ে তিনি তার অসুস্থ মায়ের পাশে থাকতে চান। কিন্তু দেশে ফেরার সিদ্ধান্ত পুরোটা তার নিজের হাতে নেই। কেন তা তার হাতে নেই তার বিস্তারিত ব্যাখ্যা দেওয়ার সুযোগও সীমিত বলে উল্লেখ করেন তিনি। শনিবার (২৯ নভেম্বর) নিজের ফেসবুক পেজে দেওয়া তারেক রহমানের এই পোস্টের পর রাজনৈতিক মহলসহ বিভিন্ন পর্যায়ে প্রশ্ন উঠেছে, কী কারণে বিএনপির ভারপ্রাপ্ত চেয়ারম্যান নিজে দেশে ফিরে আসার সিদ্ধান্ত নিতে পারছেন না? এর মধ্যেই অন্তর্বর্তী সরকারের পক্ষ থেকে একটি ব্যাখ্যা এসেছে। প্রধান উপদেষ্টার প্রেস সচিব শফিকুল আলম তার ফেসবুক অ্যাকাউন্টে এক পোস্টে লেখেন, তারেক রহমানের দেশে ফিরে আসায় সরকারের পক্ষ থেকে কোনো ধরনের বাধা বা আপত্তি নেই। তারেক রহমানের বক্তব্যে যে ‘বাধা’র প্রসঙ্গ এসেছে তা নিয়ে জানতে চাইলে শনিবার এক সংবাদ সম্মেলনে বিএনপি মহাসচিব মির্জা ফখরুল ইসলাম আলমগীর বলেন, ‘এ বিষয়ে আমার উত্তর দেওয়ার প্রয়োজন নেই। কারণ উনি নিজেই ফেসবুকে পোস্ট দিয়েছেন। এরপর আমার বলার কিছু নেই। এখানে আমার মতামত জরুরি নয়।’ তারেক রহমান দেশে ফিরতে চাইলে বাধাটা আসলে কোথায় তা নিয়ে বিএনপি নেতারাও খুব একটা খোলাসা করে বক্তব্য দিতে নারাজ। তারা বলছেন, তারেক রহমানের দেশে ফেরার ক্ষেত্রে এই মুহূর্তে নানা ধরনের বাধা রয়েছে। আবেগ দিয়ে চিন্তা করলে কিংবা সিদ্ধান্ত নিলে হবে না। দেশের বর্তমান রাজনৈতিক ও আইনশৃঙ্খলা পরিস্থিতি বিবেচনায় নিতে হবে। বিএনপি চেয়ারপারসন খালেদা জিয়ার পরে দল ও দেশের পরবর্তী একমাত্র ভরসা তারেক রহমান। সুতরাং তিনি তার দেশে ফেরা নিয়ে যে প্রতিবন্ধকতার কথা উল্লেখ করেছেন তা ঠিকই বলেছেন। বিএনপির স্থায়ী কমিটির সদস্য সেলিমা রহমান ঢাকা পোস্টকে বলেন, ‘উনি (তারেক রহমান) এই বক্তব্য দিয়েছেন। এখানে অনেক রকম বাধা আসতে পারে, সেটা আপনারাও বোঝেন। কাজেই সেই বিবেচনায় উনি এই কথা বলেছেন। খোলাসা করে কিছু বলেননি।’ তিনি বলেন, ‘আমাদের তো উনি (তারেক রহমান) একমাত্র ভরসা, দেশনেত্রী খালেদা জিয়ার পরে।’ নাম প্রকাশে অনিচ্ছুক বিএনপির স্থায়ী কমিটির আরেক সদস্য ঢাকা পোস্টকে বলেন, ‘দেশে বিভিন্ন রকমের ঘটনা ঘটছে। নানা ধরনের উগ্রবাদী সংগঠন দেখা যাচ্ছে। বিভিন্ন ধরনের মবের ঘটনাও নিয়মিত ঘটছে। এগুলো সামাল দেবে আইনশৃঙ্খলা বাহিনী, কিন্তু সেই বাহিনীর এখন কী অবস্থা? এ অবস্থায় তিনি (তারেক রহমান) কীভাবে আসবেন? মাঠ দেখার আগে যদি কিছু হয়ে যায়? তখন আমাদের (বিএনপির) কী হবে? বাংলাদেশের কী হবে? বাংলাদেশর হাল ধরার মতো লোক তো এখন উনি (তারেক রহমান) একজনই। আমাদের তো হিসাবি হতে হবে। শুধু আবেগ দিয়ে চিন্তা করলে তো হবে না।’ ২০২৪ সালের ৫ আগস্ট ছাত্র-জনতার গণঅভ্যুত্থানে আওয়ামী লীগ সরকারের পতনের পর তার নামে থাকা সব মামলা থেকে আইনি প্রক্রিয়ায় অব্যাহতি পেয়েছেন তারেক রহমান। এই সময়ের মধ্যে একবার দেশে এসেছিলেন তারেক রহমানের স্ত্রী ডা. জুবাইদা রহমান। বিএনপির পক্ষ থেকে বারবার বলা হয়েছিল, আগামী সংসদ নির্বাচনের আগে দেশে ফিরবেন তারেক রহমান। অন্তর্বর্তী সরকারের ঘোষণা অনুযায়ী আগামী ফেব্রুয়ারি মাসে অনুষ্ঠিত হবে ত্রয়োদশ জাতীয় সংসদ নির্বাচন। নির্বাচন সামনে রেখে বিএনপি ঘোষিত প্রার্থীদের প্রাথমিক তালিকায় বগুড়া-৬ আসন থেকে মনোনয়ন দেওয়া হয়েছে তারেক রহমানকে। বিভিন্ন সংবাদ মাধ্যমের খবর অনুযায়ী, খালেদা জিয়া ও তারেক রহমানের নিরাপত্তা নিশ্চিতে দুটি বুলেটপ্রুফ গাড়ি কেনা এবং অস্ত্রের লাইসেন্সের জন্য আবেদন করেছে বিএনপি। রাজনৈতিক বিশ্লেষকদের মতে, তারেক রহমানের দেশে ফেরা কেবল মানবিক বা ব্যক্তিগত বিষয় নয়, দেশের সামগ্রিক রাজনৈতিক পরিস্থিতি এবং আঞ্চলিক ভূরাজনৈতিক বাস্তবতাও বিবেচ্য এখানে। আন্তর্জাতিক শক্তিগুলোর অবস্থানও এখানে গুরুত্বপূর্ণ ভূমিকা রাখছে। সবমিলিয়ে বলা যায়, তারেক রহমানের দেশে ফেরা নির্ধারিত হবে ব্যক্তিগত বিবেচনা, দলীয় কৌশল এবং আন্তর্জাতিক শক্তির নীতিগত অবস্থানের ভারসাম্য রক্ষা করে। জানতে চাইলে ঢাকা বিশ্ববিদ্যালয়ের রাষ্ট্রবিজ্ঞান বিভাগের অধ্যাপক কাজী মোহাম্মদ মাহবুবুর রহমান ঢাকা পোস্টকে বলেন, ‘তারেক রহমানের দেশে ফেরার বিষয়টি ব্যক্তিগত বা পারিবারিক বিষয় নয় বরং রাজনৈতিক বিষয়। এই অতি সংবেদনশীল একটি বিষয়। বিষয়টি নিয়ে বিএনপি বা তারেক রহমানের ওপর কোনো রকম চাপ প্রয়োগের সুযোগ নেই। এ অবস্থায় একজন সন্তানের কী ধরনের মানসিক পরিস্থিতি তৈরি হয় সেটা আমরা সবাই জানি।’ তারেক রহমান অত্যন্ত কষ্টে আছেন উল্লেখ করে এই রাজনৈতিক বিশ্লেষক বলেন, ‘কিন্তু এখনই দেশে ফেরার বিষয়ে তার একক সিদ্ধান্ত নেওয়ার সুযোগ নেই। এটি দলের এবং বাংলাদেশ ও আঞ্চলিক রাজনৈতিক পরিস্থিতির ওপর নির্ভর করবে।’ তিনি আরও বলেন, ‘জাতীয় ও আঞ্চলিক এবং বৈশ্বিক রাজনীতির সঙ্গে বাংলাদেশের মতো উন্নয়নশীল দেশের নেতৃত্বের একটা বোঝাপড়া থাকে। এই বোঝাপড়া দেশে নেতৃত্বের সংকট তৈরি করে, একইসঙ্গে ভবিষ্যৎ নির্মাণ করে।’",
    "url": "https://www.dhakapost.com/politics/413325",
    "date": "2025-11-30T17:02:58+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 634,
    "scraped_at": "2026-02-05T13:43:08.581511"
  },
  {
    "title": "বিএনপি নেতা এরশাদকে গুলিসহ হতাহতের ঘটনায় জামায়াতের তীব্র নিন্দা",
    "body": "চট্টগ্রামে বিএনপি নেতা এরশাদ উল্লাহকে গুলি ও এক জন নিহত হওয়ার ঘটনায় তীব্র নিন্দা ও ক্ষোভ প্রকাশ করে জড়িত হামলাকারীদের অবিলম্বে গ্রেপ্তারসহ দৃষ্টান্তমূলক শাস্তির দাবি করেছে বাংলাদেশ জামায়াতে ইসলামী। জামায়াতের কেন্দ্রীয় মজলিসে শূরার সদস্য, চট্টগ্রাম মহানগর সেক্রেটারি এবং চট্টগ্রাম-২ (ফটিকছড়ি) আসনে দলীয় মনোনীত প্রার্থী অধ্যক্ষ মুহাম্মদ নুরুল আমিন আজ এক বিবৃতিতে তীব্র নিন্দা এ প্রতিবাদ জানান। তিনি বলেন, সরওয়ার হোসেন বাবলা একজন সন্ত্রাসী হিসেবে এলাকায় পরিচিত। তাকে লক্ষ্য করেই প্রতিপক্ষ দুর্বৃত্তরা গুলি চালায়। এ সময় সেখানে উপস্থিত নগর বিএনপি আহ্বায়ক ও চট্টগ্রাম-৮ আসনে বিএনপির প্রার্থী এরশাদ উল্লাহ গুলিবিদ্ধ হয়ে আহত হন, যা অত্যন্ত দুঃখজনক ও নিন্দনীয়। অধ্যক্ষ নুরুল আমিন একই ঘটনায় নিহত ব্যক্তির আত্মার মাগফেরাত কামনা করেন, শোকসন্তপ্ত পরিবারের প্রতি গভীর সমবেদনা জানান এবং আহত বিএনপি নেতা এরশাদ উল্লাহর দ্রুত আরোগ্য কামনা করেন। বিবৃতিতে তিনি বলেন, আইনশৃঙ্খলা পরিস্থিতি দিন দিন উদ্বেগজনক আকার ধারণ করছে। প্রকাশ্যে গুলি চালিয়ে মানুষের জীবন বিপন্ন করা সভ্য সমাজে কোনোভাবেই গ্রহণযোগ্য নয়। এ ধরনের সন্ত্রাসী কর্মকাণ্ড দেশের শান্তি ও নিরাপত্তার জন্য বড় হুমকি। তিনি সরকার ও প্রশাসনের কাছে জোর দাবি জানিয়ে বলেন, অবিলম্বে সুষ্ঠু তদন্তের মাধ্যমে হামলার সঙ্গে জড়িত সব অপরাধীকে শনাক্ত করে গ্রেপ্তার এবং দৃষ্টান্তমূলক শাস্তির ব্যবস্থা করতে হবে, যাতে ভবিষ্যতে এ ধরনের ঘটনা আর না ঘটে।",
    "url": "https://www.dhakapost.com/politics/407287",
    "date": "2025-11-05T22:48:37+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 192,
    "scraped_at": "2026-02-05T13:43:10.277308"
  },
  {
    "title": "‘গণভোটের আদেশ জারির এখতিয়ার অন্তর্বর্তী সরকারের নেই’",
    "body": "গণভোট কিংবা সাংবিধানিক আদেশ জারির কোনো এখতিয়ার অন্তর্বর্তী সরকারের নেই বলে মন্তব্য করেছেন ১২ দলীয় জোটের শীর্ষ নেতা ও ন্যাশনাল লেবার পার্টির চেয়ারম্যান লায়ন মো. ফারুক রহমান। বৃহস্পতিবার (১৩ নভেম্বর) জাতীয় প্রেস ক্লাবের সামনে ‘দেশ বাঁচাও মানুষ বাঁচাও আন্দোলন’ আয়োজিত এক সমাবেশে তিনি এসব কথা বলেন। ফারুক রহমান বলেন, গণতন্ত্র ও নির্বাচন নিয়ে ষড়যন্ত্র মানে দেশ নিয়ে ষড়যন্ত্র। যারা নির্বাচন বানচাল বা বিলম্বিত করার চেষ্টা করছে, তাদের পরিণতি ভালো হবে না। এসব জেনেই তারা নির্বাচন বানচালের চেষ্টা করছে। ষড়যন্ত্রের বিরুদ্ধে আমাদের সতর্ক থাকতে হবে। তিনি বলেন, আজ বাংলাদেশ, গণতন্ত্র ও নির্বাচন নিয়ে ষড়যন্ত্র হচ্ছে। সব ষড়যন্ত্র মোকাবিলায় আমাদের প্রস্তুত থাকতে হবে। জনগণের প্রচেষ্টায় সব ষড়যন্ত্র রুখে দেওয়া হবে। জনগণের ভোটাধিকার যারা বাধাগ্রস্ত করবে, জনগণ তাদের রুখে দেবে। ক্ষমতা কুক্ষিগত করে রাখার জন্য আওয়ামী লীগ তাদের ১৫ বছরের শাসনামলে দেশে অংশগ্রহণমূলক ও অর্থবহ কোনো নির্বাচন হতে দেয়নি। নির্বাচনের নামে প্রহসনের আয়োজন করে মানুষের ভোটাধিকার হরণ করেছে। সেই সঙ্গে বাকস্বাধীনতা, ব্যক্তিস্বাধীনতা ও সংবাদপত্রের স্বাধীনতাও এই সময়ে নিয়ন্ত্রিত হয়ে পড়েছিল। সব মিলিয়ে দীর্ঘ দেড় দশক ধরে দেশে গণতান্ত্রিক প্রক্রিয়া ভূলুণ্ঠিত হয়েছে। ফারুক রহমান বলেন, ছাত্র-জনতার অভ্যুত্থানের মধ্য দিয়ে শেখ হাসিনার কর্তৃত্ববাদী শাসনের অবসান হলেও দেশে গণতন্ত্র পুনঃপ্রতিষ্ঠিত হয়নি। দেড় বছর ধরে একটি অনির্বাচিত ও জনগণের প্রত্যক্ষ ম্যান্ডেটবিহীন সরকার দেশ পরিচালনা করছে। ড. ইউনূসের নেতৃত্বাধীন এই সরকারের প্রধান কর্তব্য ছিল যত দ্রুত সম্ভব আশু প্রয়োজনীয় সংস্কারগুলো সম্পন্ন করে একটি অবাধ, নিরপেক্ষ ও গ্রহণযোগ্য নির্বাচনের মাধ্যমে জনগণের প্রতিনিধিদের কাছে ক্ষমতা হস্তান্তর করা অর্থাৎ দেশকে পুনরায় কাঙ্ক্ষিত গণতান্ত্রিক ধারায় ফিরিয়ে আনার প্রক্রিয়া শুরু করা। কিন্তু সেই সংস্কার প্রক্রিয়া অগ্রসর করতেই দেড় বছর কাটিয়ে দিয়েছে তারা। যদিও তার আগেই সরকারপ্রধান ঘোষণা করেছেন, ২০২৬ সালের ফেব্রুয়ারির প্রথমার্ধে জাতীয় সংসদ নির্বাচন হবে। কিন্তু বারবার এমন ঘোষণা দেওয়া সত্ত্বেও শেষ পর্যন্ত নির্বাচনটি হবে কি না- তা নিয়ে সব মহলে সন্দেহ দেখা যাচ্ছে। তিনি বলেন, এর মধ্যেই আবার ‘জুলাই সনদ’ ঘিরে সরকার ও কিছু মহলের অবস্থান ও তৎপরতা গণতান্ত্রিক প্রক্রিয়ায় উত্তরণ নিয়ে সংশয় সৃষ্টি করেছে। দীর্ঘ আলোচনার মধ্য দিয়ে জুলাই আন্দোলনে সম্পৃক্ত সব রাজনৈতিক দল রাষ্ট্র ও সংবিধানের বেশ কিছু বিধান সংস্কারে একমত হয়েছে। আবার অনেক বিষয়ে বিভিন্ন রাজনৈতিক দল আপত্তি জানিয়েছে। এক্ষেত্রে যেসব প্রশ্নে কোনো রাজনৈতিক দল আপত্তি করেনি, সেগুলোকেই ‘ঐকমত্য’ ধরে নিতে হবে। কিন্তু তা না করে ঐকমত্য কমিশনের সব সিদ্ধান্তকেই ‘জুলাই সনদে’ অন্তর্ভুক্ত করা হয়েছে। তিনি আরও বলেন, শুধু তাই নয়, এখন আবার একটি পক্ষ জাতীয় নির্বাচনের আগেই ‘সাংবিধানিক আদেশ’ জারি এবং গণভোট আয়োজনের মাধ্যমে তা কার্যকর করার দাবি তুলছে। কিন্তু জাতীয় ঐকমত্য কমিশনে রাজনৈতিক দলগুলো যেসব বিষয়ে সর্বসম্মত হতে পারেনি, সে বিষয়ে ‘সাংবিধানিক আদেশ’ জারি ও গণভোট আয়োজন কোনোভাবেই গ্রহণযোগ্য নয়। আর গণভোট কিংবা সাংবিধানিক আদেশ জারির কোনো এখতিয়ার অন্তর্বর্তী সরকারের নেই। ফলে গায়ের জোরে গণভোট আয়োজন এবং অতীতের মতোই নীলনকশার মাধ্যমে ‘হ্যাঁ’ ভোট জেতানোর চেষ্টা করা হলে তা গণতান্ত্রিক প্রক্রিয়ায় উত্তরণের সব প্রচেষ্টা ও প্রত্যাশাকে বিনষ্ট করবে।সমাবেশে সংগঠনের সভাপতি কে. এম. রকিবুল ইসলাম রিপনের সভাপতিত্বে উপস্থিত ছিলেন, সমাজকল্যাণ পরিষদের সভাপতি গিয়াসউদ্দিন খোকন, ন্যাশনাল লেবার পার্টির মুখপাত্র মো. শরিফুল ইসলাম, সমবায় দলের নেতা শাহ আলম বাবলুপ্রমুখ।",
    "url": "https://www.dhakapost.com/politics/409173",
    "date": "2025-11-13T14:29:44+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 469,
    "scraped_at": "2026-02-05T13:43:13.396615"
  },
  {
    "title": "অপরিকল্পিত নগরায়নের কারণে ভূমিকম্পে ধ্বংসের দ্বারপ্রান্তে রাজধানী ঢাকা",
    "body": "অপরিকল্পিত নগরায়নের কারণে ভূমিকম্পে রাজধানী ঢাকা আজ ধ্বংসের দ্বারপ্রান্তে বলে মন্তব্য করেছেন ইসলামী আন্দোলন বাংলাদেশের আমির মুফতি সৈয়দ মুহাম্মাদ রেজাউল করীম পীর চরমোনাই। রোববার (২৩ নভেম্বর) এক বিবৃতিতে এ মন্তব্য করেন। তিনি বলেন, ভূমিকম্প মহান আল্লাহর নির্ধারিত একটি প্রাকৃতিক বিষয় এবং পৃথিবীর বিভিন্ন দেশ জনদুর্ভোগ লাঘবে প্রযুক্তি ও পরিকল্পিত ব্যবস্থাপনাকে কাজে লাগায়। কিন্তু এই প্রাকৃতিক বিষয়টিই আমাদের জন্য দুর্যোগে পরিণত হয়েছে শাসকদের অদক্ষতা, রাষ্ট্রীয় প্রতিষ্ঠানের দুর্নীতি ও স্বেচ্ছাচারিতার কারণে। ‘দেশের কোনো একটা শহরও পরিকল্পিতভাবে গড়ে তোলা হয়নি। অথচ পৌরসভা, সিটি কর্পোরেশন, রাজধানী উন্নয়ন কর্তৃপক্ষসহ সরকারের নানা সংস্থা রয়েছে, যাদের কাজই হলো নগর-শহরকে পরিকল্পনামাফিক নিরাপদ করে গড়ে তোলা। কিন্তু আমাদের জন্য দুর্ভাগ্য যে, সরকারের এত এত প্রতিষ্ঠান থাকা সত্ত্বেও আমাদের শহরগুলো আজ মৃত্যুফাঁদে পরিণত হয়েছে। আর এর দায় অতীতে রাষ্ট্র পরিচালনাকারী সকলকেই নিতেই হবে।’ সৈয়দ মুহাম্মাদ রেজাউল করীম বলেন, জাপানের মতো ভূমিকম্পপ্রবণ দেশ পরিকল্পনা, প্রযুক্তি ও শৃঙ্খলার কারণে ভূমিকম্প থেকে নিরাপদ। আর অপরিকল্পিত নগরায়নের কারণে আমাদের নিরাপদ রাজধানী আজ ভূমিকম্পে ধ্বংসের দ্বারপ্রান্তে। সাম্প্রতিক ভূমিকম্প নাগরিকদের মনে আতঙ্ক তৈরি করেছে। মানুষ হতাশাগ্রস্ত হয়ে পড়ছে। এমন বাস্তবতায় সরকারকে সক্রিয় ভূমিকা পালন করতে হবে। তিনি বলেন, স্বচ্ছতা ও নিয়মানুবর্তিতার সঙ্গে ঝুঁকি নিরূপণ করতে হবে। সেজন্য দেশের ভূমিকম্প বিশেষজ্ঞ, শিক্ষাবিদ, গবেষকদের সঙ্গে বিদেশি পরামর্শকদের সংযুক্ত করে হলেও ঢাকার ঝুঁকিপূর্ণ ভবন চিহ্নিত করে তা পুনর্বাসনের ব্যবস্থা করতে হবে। পুনর্বাসনের দায় রাষ্ট্রকেই বহন করতে হবে। কারণ রাষ্ট্রের অবহেলা, দুর্নীতি ও অদক্ষতার কারণেই এসব ঝুঁকিপূর্ণ ভবন তৈরি হয়েছে। ইসলামী আন্দোলন আমির বলেন, ভূমিকম্পসহ যেকোনো দুর্যোগের পর সরকারি নানা সংস্থা নড়েচড়ে বসে। আমরা চাই, সরকারের সংস্থাগুলো এখনই সক্রিয় হোক। আল্লাহ না করুন, যেকোনো ধরনের আপদে যেন দ্রুততার সঙ্গে উদ্ধার কাজ শুরু করা যায়। সৈয়দ মুহাম্মাদ রেজাউল করীম বলেন, দুর্যোগ ব্যবস্থাপনায় প্রয়োজনীয় প্রস্তুতি দৃশ্যমান করতে হবে এবং নাগরিকদের আশ্বস্ত করতে হবে। ইসলামী আন্দোলন বাংলাদেশের আমির বলেন, আল্লাহর রহমত ছাড়া বিপদ থেকে রক্ষা পাওয়ার কোনো উপায় নেই। সেজন্য তওবা, ইস্তেগফারের মাধ্যমে আল্লাহর সাহায্য প্রার্থনা করতে হবে।",
    "url": "https://www.dhakapost.com/politics/411653",
    "date": "2025-11-23T17:26:49+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 295,
    "scraped_at": "2026-02-05T13:43:16.880219"
  },
  {
    "title": "শাপলা প্রতীক না দিলে নিবন্ধন মানবে না এনসিপি",
    "body": "জাতীয় নাগরিক পার্টির (এনসিপি) মুখ্য সমন্বয়ক নাসীরুদ্দীন পাটওয়ারী বলেছেন, ‘শাপলা ছাড়া নিবন্ধন মানবে না এনসিপি। নিবন্ধন ছাড়া একটি দল নির্বাচনে যাবে কী করে? এই কারণে নির্বাচন বাধাগ্রস্ত হলে এর দায় কিছুটা নির্বাচন কমিশনেরও থাকবে।’ বৃহস্পতিবার (৯ অক্টোবর) বিকেলে আগারগাঁওয়ের নির্বাচন ভবনে প্রধান নির্বাচন কমিশনারের সঙ্গে আড়াই ঘণ্টা বৈঠক করেন নাসীরুদ্দীন পাটওয়ারীর নেতৃত্বাধীন তিন সদস্যের প্রতিনিধি দল। বৈঠক শেষে সাংবাদিকদের এ কথা বলেন তিনি। নাসীরুদ্দীন পাটওয়ারী জানান, শাপলা পাওয়ার জন্য তারা গণতান্ত্রিক লড়াই চালিয়ে যাবেন এবং অধিকারের প্রশ্নে কোনো আপস করবেন না। এই বিষয়টি ‘অনেক দূর গড়ানোর’ সম্ভাবনা রয়েছে বলেও আশঙ্কা প্রকাশ করেন তিনি। ইসির সামনে দুটি পথ খোলা রয়েছে মন্তব্য করে নাসীরুদ্দীন পাটওয়ারী বলেন, হয় এনসিপিকে শাপলা প্রতীক দিতে হবে, নয়তো বর্তমানে নিবন্ধিত দলগুলোর প্রতীক হিসেবে ব্যবহৃত ধান, সোনালী আঁশ এই প্রতীকগুলো বাতিল করতে হবে। পাটওয়ারী বলেন, শাপলাকে প্রতীক হিসেবে দিতে কোনো আইনি বা রাজনৈতিক বাধা নেই, তবে একটি ‘অদৃশ্য শক্তির হাত’ রয়েছে এখানে। শাপলা প্রতীক কেন দেওয়া হবে না, সে বিষয়ে নির্বাচন কমিশন কোনো আইনি বা রাজনৈতিক ব্যাখ্যা দিতে পারেনি। এ সময় এনসিপির মুখ্য সমন্বয়ক খালেদ সাইফুল্লাহ বলেন, এনসিপি দাবি জানিয়েছে যে নির্বাচনের দিন যাদের বয়স ১৮ বছর পূর্ণ হবে, তারা যেন ভোট দেওয়ার সুযোগ পান। যুগ্ম সদস্য সচিব জহিরুল ইসলাম মুসা বলেন, জাতীয় লীগের মতো ‘অকার্যকর ও বিলুপ্ত’ দলের নিবন্ধন দেওয়ার প্রক্রিয়ায় জড়িত নির্বাচন কমিশনের (ইসি) কর্মকর্তাদের বিরুদ্ধে ব্যবস্থা নেওয়ার দাবি জানিয়েছি আমরা। আজকের বৈঠকের সবচেয়ে আলোচিত বিষয় ছিল এনসিপির জন্য শাপলা প্রতীক বরাদ্দ। দলটি দৃঢ়ভাবে জানিয়েছে যে তারা শাপলা প্রতীকেই নির্বাচন করতে চায় এবং তারা আশাবাদী যে নির্বাচন কমিশন বিধিমালায় শাপলা প্রতীক যুক্ত করে তা তাদের বরাদ্দ দেবে।",
    "url": "https://www.dhakapost.com/politics/400784",
    "date": "2025-10-09T19:03:14+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 251,
    "scraped_at": "2026-02-05T13:43:18.496810"
  },
  {
    "title": "বিএনপিই একমাত্র দল যার রাষ্ট্র পরিচালনার দীর্ঘ অভিজ্ঞতা আছে: নজরুল ইসলাম",
    "body": "বিএনপি একমাত্র দল, যাদের বহুবার দীর্ঘ সময় রাষ্ট্র পরিচালনার অভিজ্ঞতা আছে বলে জানিয়েছেন বিএনপির স্থায়ী কমিটির সদস্য নজরুল ইসলাম খান। বৃহস্পতিবার (২৭ নভেম্বর) জাতীয় প্রেসক্লাবে নব্বইয়ের ডাকসু ও সর্বদলীয় ছাত্র ঐক্য আয়োজিত এক আলোচনা সভায় প্রধান অতিথির বক্তব্যে তিনি এসব কথা বলেন। নজরুল ইসলাম খান বলেন, একটা দেশের সবচেয়ে এক্সপেন্সিভ ইন্সট্রুমেন্ট হলো বা মেশিন হলো স্টেট মেশিন, রাষ্ট্রযন্ত্র। রাষ্ট্রযন্ত্রের চেয়ে মূল্যবান, রাষ্ট্রযন্ত্রের চেয়ে জটিল কোনো যন্ত্র কোনো দেশে নাই। আর সেই যন্ত্র পরিচালনার দায়িত্ব যারা চান, তাদের সক্ষমতা, তাদের অভিজ্ঞতা— এটা তো বিবেচনার বিষয়। ২০২৪ সালের গণঅভ্যুত্থানের শহীদদের তালিকায় বিএনপি এবং অন্যান্য সহযোগী সংগঠনের নেতাকর্মীদের সংখ্যা বেশি উল্লেখ করে তিনি বলেন, আন্দোলনে কারা বেশি অংশ গ্রহণ করেছে? সে অনুযায়ী গুরুত্ব পাওয়া উচিত না? কিন্তু আমাদের কিছু কিছু সংগঠনের, কিছু লোকের কথায় মনে হয়, তারাই সব করেছে। কথার ভেতরে মনে হয় তারাই সব করেছে আরকি। ভাই ভেতরে ভেতরে করেছেন কিন্তু বাহিরে আসার সাহস পাননি কেন? বিএনপির স্থায়ী কমিটির এই সদস্য বলেন, আগামী নির্বাচনে যারা অংশগ্রহণ করছে, তাদের মধ্যে আরেকটা দল আছে যে, তারা আমাদের সঙ্গে সরকারে ছিল। কিন্তু যখন সমালোচনা করে, তখন আর কী ভাবটা এই যে, তারা কোনোদিন কোনো সরকারে ছিল না, একেবারে নিরপরাধী। নজরুল ইসলাম খান বলেন, আমাদের লড়াইকে বিভ্রান্ত করার অনেক চেষ্টা হয়েছে, কিন্তু তা সফল হয়নি। সভায় আরো উপস্থিত ছিলেন বিএনপি চেয়ারপারসনের উপদেষ্টা ও সাবেক মন্ত্রী আমান উল্লাহ আমান, বিএনপির যুগ্ম-মহাসচিব খায়রুল কবির খোকন, বিএনপি নেতা নাজিম উদ্দীন আলম, মোস্তাফিজুর রহমান বাবুল প্রমুখ।",
    "url": "https://www.dhakapost.com/politics/412716",
    "date": "2025-11-27T18:03:19+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 226,
    "scraped_at": "2026-02-05T13:43:20.090621"
  },
  {
    "title": "নির্বাচনে জামানত ৫০ হাজারের পরিবর্তে ২০ হাজার টাকা পুনর্নির্ধারণের দাবি",
    "body": "আসন্ন ত্রয়োদশ জাতীয় সংসদ নির্বাচনে অংশগ্রহণকারী প্রার্থীদের জন্য নির্ধারিত জামানতের পরিমাণ ৫০ হাজার টাকার পরিবর্তে ২০ হাজার টাকা পুনর্নির্ধারণের দাবি জানিয়েছেন, ন্যাশনাল পিপলস পার্টির (এনপিপি) চেয়ারম্যান শেখ ছালাউদ্দিন ছালু। শনিবার (১৫ নভেম্বর) জাতীয় প্রেসক্লাবের আবদুস সালাম হলে এনপিপি’র ৭ম জাতীয় সম্মেলনে পূর্ণাঙ্গ কেন্দ্রীয় কার্যনির্বাহী কমিটি ঘোষণার সংবাদ সম্মেলনে তিনি এ দাবি জানান। ত্রয়োদশ জাতীয় সংসদ নির্বাচনে ৩০০ আসনে প্রতিদ্বন্দ্বিতার ঘোষণা দিয়ে শেখ ছালাউদ্দিন ছালু বলেন, নির্বাচন ছাড়া সরকার পরিবর্তনের কোনো সুযোগ নেই। তাই আমাদের সবসময় নির্বাচনের প্রস্তুতি রয়েছে। এনপিপি একটি পরিচ্ছন্ন রাজনৈতিক দল। এনপিপি এ দেশের মানুষের কল্যাণে রাজনীতি করে। দুর্নীতিমুক্ত, মাদকমুক্ত, জঙ্গিমুক্ত, সন্ত্রাস ও চাঁদাবাজিমুক্ত সমাজ তথা দেশ গঠন আমাদের লক্ষ্য। নির্বাচন কমিশনকে ধন্যবাদ জানিয়ে তিনি আরও বলেন, জোটের শরিক দলগুলোকে নিজস্ব দলীয় প্রতীকে নির্বাচন করার সুযোগ দেওয়া এবং নির্বাচনে পোস্টার নিষিদ্ধ করা সময়োপযোগী সিদ্ধান্ত। প্রবাসী ভোটারদের ভোটদানের ব্যবস্থা করে রেমিট্যান্স যোদ্ধাদের দীর্ঘদিনের দাবি পূরণ করেছে নির্বাচন কমিশন। এ সময় নির্বাচন কমিশনের কাছে অনুরোধ জানিয়ে শেখ ছালাউদ্দিন ছালু বলেন, জাতীয় সংসদ নির্বাচনে অংশগ্রহণকারী প্রার্থীদের জন্য নির্ধারিত জামানতের পরিমাণ ৫০ হাজার টাকার পরিবর্তে ২০ হাজার টাকা পুনর্নির্ধারণ করতে হবে। উল্লেখ্য, গত ২২ অক্টোবর এনপিপি’র ৭ম জাতীয় সম্মেলনে সর্বসম্মতিক্রমে শেখ ছালাউদ্দিন ছালু তৃতীয় মেয়াদে চেয়ারম্যান এবং কাউন্সিলরদের ভোটের মাধ্যমে মো. আনিসুর রহমান দেওয়ান মহাসচিব নির্বাচিত হন। কাউন্সিলররা চেয়ারম্যান ও মহাসচিবকে পূর্ণাঙ্গ কেন্দ্রীয় কার্যনির্বাহী কমিটি গঠনের ক্ষমতা অর্পণ করেন। এর ধারাবাহিকতায় আজ ১৫১ সদস্যবিশিষ্ট পূর্ণাঙ্গ কমিটি ঘোষণা করা হয়। এনপিপি’র মহাসচিব মো. আনিসুর রহমান দেওয়ানের সঞ্চালনায় সংবাদ সম্মেলনে উপস্থিত ছিলেন দলের সিনিয়র প্রেসিডিয়াম সদস্য মো. আব্দুল হাই মণ্ডল, প্রেসিডিয়াম সদস্য মো. ইদ্রিস চৌধুরী, মর্জিনা খান, শেখ আবুল কালাম প্রমুখ।",
    "url": "https://www.dhakapost.com/politics/409601",
    "date": "2025-11-15T13:59:08+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 247,
    "scraped_at": "2026-02-05T13:43:24.575523"
  },
  {
    "title": "এয়ার অ্যাম্বুলেন্সে সিঙ্গাপুরে পাঠানো হবে হাদিকে",
    "body": "জুলাই গণ-অভ্যুত্থানের অন্যতম নেতা ইনকিলাব মঞ্চের মুখপাত্র এবং ঢাকা-৮ আসনের সম্ভাব্য স্বতন্ত্র প্রার্থী শরীফ ওসমান হাদিকে আগামীকাল সোমবার দুপুরে একটি এয়ার অ্যাম্বুলেন্সে সিঙ্গাপুরে নেওয়া হবে। রোববার রাতে বিষয়টি নিশ্চিত করেছে প্রধান উপদেষ্টার প্রেস উইং। বিবৃতিতে জানানো হয়, প্রধান উপদেষ্টা মুহাম্মদ ইউনূসের নির্দেশে সংস্কৃতি উপদেষ্টা মোস্তফা সরয়ার ফারুকী, প্রধান উপদেষ্টার স্বাস্থ্য মন্ত্রণালয় বিষয়ক বিশেষ সহকারী অধ্যাপক ডা. মো. সায়েদুর রহমান, এভারকেয়ার হাসপাতালের বিশেষজ্ঞ চিকিৎসক ডা. জাফর, ওসমান হাদির ভাই ওমর বিন হাদির মধ্যে এক জরুরি কল কনফারেন্সে এই বিষয়ে সিদ্ধান্ত হয়। গত দুদিন ধরে ওসমান হাদির চিকিৎসার জন্য সরকার সিঙ্গাপুর, থাইল্যান্ড, মালয়েশিয়ার কয়েকটি হাসপাতালের সঙ্গে যোগাযোগ করেছে। আজ (রোববার) এভারকেয়ার হাসপাতালের বিশেষজ্ঞ চিকিৎসক দলের পরামর্শে ও পরিবারের সদস্যদের সঙ্গে আলোচনার পর প্রধান উপদেষ্টাকে অবহিত করা হয়। প্রধান উপদেষ্টার স্বাস্থ্য মন্ত্রণালয় বিষয়ক বিশেষ সহকারী অধ্যাপক ডা. মো. সায়েদুর রহমান প্রধান উপদেষ্টাকে জানান, বর্তমানে ওসমান হাদির শারীরিক অবস্থা স্থিতিশীল এবং অপরিবর্তিত রয়েছে। আগামীকাল (সোমবার) দুপুরে ওসমান হাদিকে উন্নত চিকিৎসার জন্য সিঙ্গাপুরে পাঠানো হবে। এ লক্ষ্যে প্রয়োজনীয় মেডিকেল এয়ার অ্যাম্বুলেন্স, চিকিৎসক দল এবং ভ্রমণ সংক্রান্ত সব প্রস্তুতি ইতোমধ্যে সম্পন্ন করা হয়েছে। সিঙ্গাপুর জেনারেল হাসপাতালের অ্যাক্সিডেন্ট অ্যান্ড ইমার্জেন্সি বিভাগে তার চিকিৎসার সব ধরনের ব্যবস্থা নেওয়া হয়েছে। এদিকে হজরত শাহজালাল আন্তর্জাতিক বিমানবন্দরের দায়িত্বশীল সূত্রে জানা যায়, হাদিকে বহন করা এয়ার অ্যাম্বুলেন্সটি আগামীকাল সকাল সাড়ে ১০টায় ঢাকায় অবতরণ ও দুপুর দেড়টায় ঢাকা থেকে সিঙ্গাপুরের উদ্দেশ্যে উড্ডয়নের অনুমতি চেয়েছে। হাদির সঙ্গে কে কে যাচ্ছেন, এখনও নিশ্চিত হওয়া যায়নি। ওসমান হাদির চিকিৎসা সংক্রান্ত সব ব্যয় রাষ্ট্রীয়ভাবে বহন করা হবে। তার চিকিৎসা প্রক্রিয়া সার্বক্ষণিক পর্যবেক্ষণে রাখার জন্য সংশ্লিষ্টদের নির্দেশ দিয়েছেন প্রধান উপদেষ্টা। একই সঙ্গে দ্রুত সুস্থতা কামনায় দেশবাসীর কাছে দোয়া ও প্রার্থনা চেয়েছেন তিনি।",
    "url": "https://www.dhakapost.com/politics/416693",
    "date": "2025-12-14T22:10:30+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 254,
    "scraped_at": "2026-02-05T13:43:26.141549"
  },
  {
    "title": "বাগেরহাটে জাপান প্রবাসীর বাড়িতে ডাকাতি, ১৬ ভরি স্বর্ণ ও টাকা লুট",
    "body": "বাগেরহাটে জাপান প্রবাসী খন্দকার রবিউল ইসলামের বাড়িতে ডাকাতির ঘটনা ঘটেছে। শনিবার (১৪ ডিসেম্বর) দিবাগত রাত আনুমানিক ৪টার দিকে সদর উপজেলার ষাটগম্বুজ ইউনিয়নের সুন্দরঘোনা এলাকায় এ ঘটনা ঘটে। এ সময় ডাকাতরা বাড়ির সকল সদস্যকে অস্ত্রের মুখে জিম্মি করে এবং বেঁধে রেখে ১৬ ভরি স্বর্ণালংকার ও নগদ সাড়ে তিন লাখ টাকা লুটে নেয়। খবর শুনে ঘটনাস্থল পরিদর্শন করেছে পুলিশ। জাপান প্রবাসীর বাবা অবসরপ্রাপ্ত সরকারি কর্মকর্তা খন্দকার আবু জাফর জানান, ঘটনার সময় তিনি, তার স্ত্রী এবং বড় ছেলে ও তার স্ত্রী বাড়িতে অবস্থান করছিলেন। ভোর ৪টার দিকে বাথরুমে যাওয়ার জন্য ঘুম থেকে উঠলে কয়েকজন ডাকাত অস্ত্রের মুখে তাকে জিম্মি করে। পরে অস্ত্রের মুখে তার হাত, পা ও মুখ বেঁধে পরিবারের অন্য সদস্যদেরও জিম্মি করে এবং বেঁধে ফেলে। এরপর বসতঘরের বিভিন্ন কক্ষ তছনছ করে প্রায় ১৬ ভরি স্বর্ণালংকার ও নগদ সাড়ে ৩ লাখ টাকা লুট করে নেয় ডাকাতরা। এতে প্রায় ৪০ লাখ টাকার ক্ষতি হয়। ডাকাতরা কৌশলে ছাদে উঠে, গেট ভেঙে ঘরে প্রবেশ করেছিল বলে ধারণা করছেন তারা। বড় ছেলে ব্যবসায়ী খন্দকার মাইনুল ইসলাম জানান, তিনিও এক সময় জাপানে থাকতেন। ডাকতরা তার কক্ষও তছনছ করেছে। ডাকাতরা আমাদের নিঃস্ব করে দিয়েছে। সকল মালামাল নিয়ে বের হয়ে যাওয়ার সময় আমাদের হত্যার হুমকি দিয়েছে। পুলিশ অথবা আইনশৃঙ্খলা বাহিনীর কাছে জানালে পরে আবারও এভাবে ডাকাতি করা হবে এবং আমাদের হত্যা করে ফেলবে। খন্দকার আবু জাফরের স্ত্রী জাহানারা বেগম জানান, ডাকাতরা তার কক্ষে ঢুকে অস্ত্র ঠেকিয়ে কম্বল দিয়ে মুখ ঢেকে রাখে। ডাকাত দলের মধ্যে ৬ জনসহ একজন মেয়ে ছিল। তারা বার বার বলছিল, তোদের শারীরিক কোনো ক্ষতি করব না, যা আছে দিয়ে দে। তবে বেশি বাড়াবাড়ি করলে, মেরে ফেলব। আর পুলিশকে জানালে আবারও আসব। বাগেরহাট সদর থানা পুলিশের ভারপ্রাপ্ত কর্মকর্তা (ওসি) মো. মাসুম খান জানান, পুলিশ ঘটনাস্থল পরিদর্শন করেছে এবং প্রয়োজনীয় আলামত সংগ্রহ করা হয়েছে। এ ঘটনায় আইনগত ব্যবস্থা গ্রহণ প্রক্রিয়াধীন রয়েছে। অপরাধীদের শনাক্ত করতে পুলিশের একাধিক টিম কাজ করছে। এর আগে গত ৯ ডিসেম্বর দিনে-দুপুরে বাগেরহাট শহরের দশানীস্থ পুলিশ সুপারের বাংলোর বিপরীত পাশে ডয়চে ভেলের প্রবাসী সাংবাদিক আরাফাতুল ইসলামের বাড়িতে তালা ভেঙে চুরির ঘটনা ঘটে। শেখ আবু তালেব/আরএআর",
    "url": "https://www.dhakapost.com/country/416665",
    "date": "2025-12-14T20:21:32+06:00",
    "author": "জেলা প্রতিনিধি",
    "category": "country",
    "language": "bn",
    "token_count": 320,
    "scraped_at": "2026-02-05T13:43:29.494668"
  },
  {
    "title": "জুলাই সনদ স্বাক্ষর অনুষ্ঠানে অংশগ্রহণ করবে না এনসিপি",
    "body": "জুলাই সনদ স্বাক্ষর অনুষ্ঠানে অংশগ্রহণ করবে না জাতীয় নাগরিক পার্টি (এনসিপি)। বৃহস্পতিবার (১৬ অক্টোবর) দিবাগত রাতে মিডিয়া সেলের সম্পাদক মুশফিক উস সালেহীনের পাঠানো এক বার্তায় তা জানানো হয়েছে। এতে বলা হয়, এনসিপি মনে করে, এই স্বাক্ষর অনুষ্ঠানের মাধ্যমে কোনো আইনি ভিত্তি অর্জিত হবে না। এটি শুধু আনুষ্ঠানিকতার মধ্যে সীমাবদ্ধ থাকবে। এনসিপি বহুবার স্পষ্টভাবে আইনি ভিত্তির প্রয়োজনীয়তার কথা জানিয়েছে। আইনি ভিত্তি নিশ্চিত হওয়ার পূর্বে এ ধরনের আনুষ্ঠানিকতা ‘জুলাই ঘোষণাপত্র’-এর মতো আরেকটি একপাক্ষিক দলিলে পরিণত হবে। আরো বলা হয়, ঐকমত্য কমিশন যেহেতু সময় বৃদ্ধি করেছে, এনসিপি কমিশনের পরবর্তী প্রক্রিয়ায় অংশগ্রহণ করে নিজেদের অবস্থান তুলে ধরবে। দাবি পূরণ হলে, পরবর্তীতে এনসিপি স্বাক্ষর প্রক্রিয়ায় অংশগ্রহণ করবে।",
    "url": "https://www.dhakapost.com/politics/402623",
    "date": "2025-10-17T07:19:11+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 102,
    "scraped_at": "2026-02-05T13:43:32.689275"
  },
  {
    "title": "এভারকেয়ারের সামনে নেই নেতাকর্মীদের ভিড়",
    "body": "গেল কিছুদিন ধরে সকাল থেকে রাত পর্যন্ত এভারকেয়ার হাসপাতালের সামনে বিএনপি বিভিন্ন পর্যায়ের নেতাকর্মীদের ভিড় থাকলেও আজ নেতাকর্মীদের উপস্থিতি নেই। নেতাকর্মীদের ভিড় না করতে দলটির পক্ষ থেকে বারবার বলা হলেও তারা শুনছিল না। এতে করে হাসপাতালে আসা অন্য রোগী, স্বজনদের সমস্যা হচ্ছিল। সব দিক বিবেচনা করে আজ আর হাসপাতালের সামনে ভিড় করেনি দলটির নেতাকর্মীরা। রোববার (৭ ডিসেম্বর) বসুন্ধরায় এভার কেয়ার হাসপাতালের সামনে সকাল থেকেই নেতাকর্মীদের ভিড় করতে দেখা যায়নি। নেতাকর্মীদের উপস্থিতি না থাকলেও নিরাপত্তায় নিয়োজিত আইন শৃঙ্খলা বাহিনীর সদস্য এবং গণমাধ্যমকর্মীরা উপস্থিত আছেন। গত ১৩ নভেম্বরের থেকে এভারকেয়ার হাসপাতালে বিএনপি চেয়ারপার্সন খালেদা জিয়া ভর্তি আছেন। সেখানে পরীক্ষা-নিরীক্ষার পর তার ফুসফুসে ইনফেকশন ধরা পড়ায় তার অবস্থা সংকটময় বলে বিএনপির পক্ষ থেকে জানানো হয়। পরে খালেদা জিয়াকে ক্রিটিক্যাল কেয়ার ইউনিট (সিসিইউ) নিয়ে চিকিৎসকরা নিবিড়ভাবে চিকিৎসা সেবা দিচ্ছেন চিকিৎসকরা। প্রতিদিন এখানে সংবাদ সংগ্রহ করতে আসা বেশ কয়জন সংবাদকর্মীদের সঙ্গে কথা হলে তারা জানান, প্রতিদিন হাসপাতালের সামনে অসংখ্য নেতাকর্মীরা উপস্থিত হয়ে ভিড় করে রাখতো। তবে সেই তুলনায় আজ হাসপাতালের সামনে, আশপাশে নেতাকর্মীদের তেমন উপস্থিতি নেই। সেই সঙ্গে এখানে নিরাপত্তা নিশ্চিত করতে পুলিশের পাশাপাশি বিজিবি সদস্যরাও উপস্থিত আছেন। হাসপাতালের নিরাপত্তায় নিয়োজিত এক নিরাপত্তাকর্মী বলেন, প্রতিদিন হাসপাতালের সামনে দলটির নেতাকর্মীরা ভিড় করে থাকতো। এতে করে হাসপাতালে আসা রোগী, স্বজনদের সমস্যা হতো। তবে আজ নেতাকর্মীদের ভিড় নেই হাসপাতালের সামনে। আজ শুধু আইন শৃঙ্খলা রক্ষাকারী বাহিনীর সদস্যরা আর গণমাধ্যম কর্মীরা এখানে উপস্থিত আছে। এ দিকে গতকাল বিকেলে এভারকেয়ার হাসপাতালে খালেদা জিয়ার শারীরিক অবস্থা নিয়ে সাংবাদিকদের ব্রিফিংয়ে বিএনপির স্থায়ী কমিটির সদস্য ডা. এ জেড এম জাহিদ হোসেন বলেন, এয়ার অ্যাম্বুলেন্স প্রস্তুত আছে। তবে শারীরিক অবস্থা বিবেচনা করে বিদেশে নেওয়ার সিদ্ধান্ত জানানো হবে। তিনি বলেন, ডা. জাহিদ বলেন– গত ২৩ নভেম্বর থেকে খালেদা জিয়া এভারকেয়ার হাসপাতালে চিকিৎসাধীন। বিদেশে নিয়ে যাওয়ার চেষ্টা শুরু হলেও কিছুটা বিলম্ব ঘটেছে।",
    "url": "https://www.dhakapost.com/politics/414855",
    "date": "2025-12-07T12:45:19+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 276,
    "scraped_at": "2026-02-05T13:43:34.228851"
  },
  {
    "title": "খালেদা জিয়ার জন্য এয়ার অ্যাম্বুলেন্স আসছে মঙ্গলবার সকাল ৮টায়",
    "body": "সাবেক প্রধানমন্ত্রী এবং বিএনপি চেয়ারপারসন বেগম খালেদা জিয়াকে লন্ডনের হাসপাতালে নিতে এয়ার অ্যাম্বুলেন্স মঙ্গলবার সকাল ৮টায় হযরত শাহজালাল আন্তর্জাতিক বিমানবন্দরে অবতরণ করবে। বাংলাদেশের বেসামরিক বিমান চলাচল কর্তৃপক্ষের (বেবিচক) দায়িত্বশীল সূত্র ঢাকা পোস্টকে বিষয়টি নিশ্চিত করেছেন। বেবিচকের একজন ঊর্ধ্বতন কর্মকতা জানান, ফ্লাইটটি সকাল ৮টায় অবতরণের অনুমতি দেওয়া হয়েছে এবং পরিকল্পনা অনুযায়ী একই দিন রাত ৯টার দিকে ঢাকা ত্যাগ করার কথা রয়েছে। তবে, খালেদা জিয়ার মেডিকেল টিমের মূল্যায়ন এবং প্রস্তুতির ওপর ভিত্তি করে সময়সূচি পরিবর্তিত হতে পারে। কাতার সরকারের পৃষ্ঠপোষকতায় জার্মানি ভিত্তিক এফএআই এভিয়েশন গ্রুপ থেকে ভাড়া নেওয়া হয়েছে। এয়ার অ্যাম্বুলেন্সটি বোমবার্ডিয়ার চ্যালেঞ্জার ৬০৪ মডেলের একটি বিজনেস জেট যা দীর্ঘ দূরত্বের মেডিকেল ইভাকুয়েশনের জন্য ব্যাপকভাবে ব্যবহৃত হয়। চ্যালেঞ্জার ৬০৪ তার শক্তিশালী ট্রান্সকন্টিনেন্টাল সক্ষমতার জন্য পরিচিত, যা ঢাকা–লন্ডন মেডিকেল ট্রান্সফারের জন্য উপযোগী।",
    "url": "https://www.dhakapost.com/politics/415002",
    "date": "2025-12-07T21:30:52+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 119,
    "scraped_at": "2026-02-05T13:43:35.774156"
  },
  {
    "title": "এটিএম আজহার হলেন জামায়াতের নায়েবে আমির",
    "body": "বাংলাদেশ জামায়াতে ইসলামীর নায়েবে আমির হিসেবে শপথ নিয়েছেন মানবতাবিরোধী অপরাধ মামলায় ফাঁসির দণ্ড থেকে খালাস পাওয়া দলটির কেন্দ্রীয় নির্বাহী পরিষদ সদস্য এটিএম আজহারুল ইসলাম। এটিএম আজহারকে নায়েবে আমির ঘোষণা করা হলেও দলটির কেন্দ্রীয় নির্বাহী পরিষদ এবং কর্মপরিষদে এখনো কোনো পরিবর্তন আনা হয়নি। অর্থাৎ দলটি নির্বাহী পরিষদের সদস্যরা এবং অন্যান্য নায়েবে আমির, সেক্রেটারি জেনারেল, সহকারী সেক্রেটারি জেনারেল, অন্যান্য বিভাগীয় সেক্রেটারিরা জাতীয় সংসদ নির্বাচন পর্যন্ত বহাল থাকবেন। শনিবার (২৯ নভেম্বর) জামায়াতের কেন্দ্রীয় মজলিসে শুরার সমাপনী অধিবেশনে এসব সিদ্ধান্ত হয়েছে। গঠনতন্ত্র অনুযায়ী প্রতি তিন বছর অন্তর জামায়াতের শুরা, নির্বাহী পরিষদ এবং কর্মপরিষদ গঠিত হয়। জামায়াতের সহকারী সেক্রেটারি জেনারেল এহছানুল মাহবুব যোবায়ের জানান, এবার মজলিসে শুরার সদস্য নির্বাচন হলেও, অন্যান্য কমিটিতে পরিবর্তন আনা হয়নি। সংসদ নির্বাচনের পর তা করা হবে। এখানে উল্লেখ্য, ২০২৪ সালের ৫ আগস্ট শেখ হাসিনার পতনের পরপরই এটি এম আজহারের মুক্তির বিষয়টি সামনে আনে জামায়াত। এরপর চলতি বছরের ২৬ ফেব্রুয়ারি প্রধান বিচারপতি সৈয়দ রেফাত আহমেদের নেতৃত্বাধীন আপিল বিভাগ এটিএম আজহারুল ইসলামের আপিল শুনানির অনুমতি দেন। নিয়মিত আপিলের শুনানি শেষে ২৭ মে আদালত রায় ঘোষণা করেন। এতে তাকে সব অভিযোগ থেকে খালাস দেওয়া হয়। এর মাধ্যমে প্রায় ১৩ বছর কারাবন্দি থাকার পর ২৮ মে কারামুক্ত হন আজহারুল ইসলাম। কারামুক্ত হওয়ার পর তাকে নির্বাহী পরিষদের সদস্য নির্বাচিত করে জামায়াত।",
    "url": "https://www.dhakapost.com/politics/413249",
    "date": "2025-11-30T12:01:31+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 196,
    "scraped_at": "2026-02-05T13:43:39.532011"
  },
  {
    "title": "আলোকচিত্র শিল্পী শহিদুল আলমকে আটকের ঘটনায় জামায়াতের নিন্দা",
    "body": "বাংলাদেশি আলোকচিত্র শিল্পী ও লেখক শহিদুল আলমকে আটক করেছে দখলদার ইসরায়েলি বাহিনী। এ ঘটনায় উদ্বেগ প্রকাশ ও নিন্দা জানিয়েছে বাংলাদেশ জামায়াতে ইসলামী। বুধবার (৮ অক্টোবর) এক বিবৃতিতে এ নিন্দা জানিয়েছেন দলটির সেক্রেটারি জেনারেল সাবেক এমপি অধ্যাপক মিয়া গোলাম পরওয়ার। বিবৃতিতে তিনি বলেন, ফিলিস্তিনের অবরুদ্ধ গাজার উদ্দেশে যাত্রা করা ত্রাণবাহী নৌবহর ‘গাজা ফ্রিডম ফ্লোটিলা’র জাহাজ কনশানসসহ একাধিক নৌযান বুধবার (৮ অক্টোবর) আন্তর্জাতিক জলসীমায় আটক করে ইসরায়েলি বাহিনী। এ সময় তারা ৯৩ জন সাংবাদিক, চিকিৎসক ও মানবাধিকারকর্মীকে আটক করে। তাদের মধ্যে বাংলাদেশের প্রখ্যাত আলোকচিত্রী শহিদুল আলমও রয়েছেন। এই নৌযানগুলো গাজাবাসীর জন্য খাদ্য, পানি ও ওষুধসহ জরুরি মানবিক সহায়তা বহন করছিল। ইসরায়েলের এই অমানবিক ও আন্তর্জাতিক আইনবিরোধী কর্মকাণ্ডে আমি গভীর উদ্বেগ প্রকাশ করছি এবং নিন্দা জানাচ্ছি। তিনি আরও বলেন, আন্তর্জাতিক মানবাধিকার আইন ও জেনেভা কনভেনশন অনুযায়ী মানবিক সহায়তা গন্তব্যে পৌঁছাতে কাউকে বাধা দেওয়া যায় না। দখলদার ইসরাইল নৌযান ও মানবাধিকার কর্মীদের আটক করে মানবতার বিরুদ্ধে জঘন্য অপরাধ করেছে। ইতোমধ্যেই বিশ্বজুড়ে এই ঘটনার নিন্দা ঝড় উঠেছে। গাজার নিরীহ জনগণের প্রতি এই আক্রমণ মানবতার ইতিহাসে এক কলঙ্কজনক অধ্যায়। মিয়া গোলাম পরওয়ার বলেন, ক্ষুধার্ত ও অবরুদ্ধ গাজাবাসীর প্রাণরক্ষায় ত্রাণবাহী জাহাজগুলো যাতে নিরাপদে গন্তব্যে পৌঁছাতে পারে, সে জন্য ইসরায়েলের ওপর অবিলম্বে আন্তর্জাতিক চাপ সৃষ্টি করতে হবে। একইসঙ্গে আটক বাংলাদেশি আলোকচিত্রী শহিদুল আলমসহ সব মানবাধিকার কর্মীর নিরাপত্তা নিশ্চিত করে তাদের নিঃশর্ত মুক্তি দিতে হবে। আমি বিশ্ববাসীর প্রতি এ বিষয়ে জোরালো ভূমিকা রাখার আহ্বান জানাচ্ছি।",
    "url": "https://www.dhakapost.com/politics/400468",
    "date": "2025-10-08T16:38:18+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 216,
    "scraped_at": "2026-02-05T13:43:42.943541"
  },
  {
    "title": "মেসিকে ঘিরে বিশৃঙ্খলায় আন্তর্জাতিক সংবাদমাধ্যমের শিরোনামে কলকাতা",
    "body": "দুই যুগ পর লিওনেল মেসি ভারতে। জিওএটি ট্যুরে এসে শুরুতেই বিব্রতকর পরিস্থিতির মুখে পড়েছেন আর্জেন্টিনা ফরোয়ার্ড। কলকাতায় ঘণ্টাখানেকের মধ্যে আয়োজক কমিটির অব্যবস্থাপনায় যুবভারতী ক্রীড়াঙ্গনের গ্যালারিতে হট্টগোলের ঘটনা ঘটে। মেসিকে দেখতে না পেয়ে ভাঙচুর চালান ক্ষুব্ধ সমর্থকরা। পরে আয়োজক প্রধানকে গ্রেপ্তার করা হয় এবং বিশৃঙ্খলার জন্য মমতা বন্দোপাধ্যায়ের ক্ষমা চান। আর এমন ঘটনা বিশ্বের বিভিন্ন দেশের সংবাদমাধ্যমে প্রচার হয়েছে। যুক্তরাষ্ট্রের ‘নিউ ইয়র্ক টাইমস’ থেকে শুরু করে ব্রিটেনের ‘গার্ডিয়ান’, ‘বিবিসি’-তে শিরোনাম হয়েছে কলকাতা। এমনকি এই বিব্রতকর ঘটনার বর্ণনা রয়েছে স্পেন, ফ্রান্সের সংবাদমাধ্যমেও। ‘নিউ ইয়র্ক টাইমস’ সংবাদপত্রের শিরোনাম, ‘অত্যন্ত উদ্বেগজনক পরিস্থিতি এবং বিশৃঙ্খলার পর লিওনেল মেসির ভারত সফরের আয়োজক আটক’। ওই প্রতিবেদনে আমেরিকান গণমাধ্যমটি যুবভারতীর ঘটনার বিবরণ দিয়েছে। তারা লিখেছে, ‘মেসিকে স্পষ্টভাবে দেখাই যায়নি। যেখানে এক ঘণ্টারও বেশি সময় তার যুবভারতীতে থাকার কথা ছিল, সেখানে নিরাপত্তারক্ষীরা তাকে দ্রুত মাঠ থেকে বের করে নেন।’ মুখ্যমন্ত্রী মমতার ক্ষমা চাওয়া এবং তদন্ত কমিটি গঠনের কথাও বলা হয়েছে ওই প্রতিবেদনে। ক্রীড়ামন্ত্রী অরূপ বিশ্বাসের ‘কোনো মন্তব্য নেই’ এই কথাও লিখেছে ‘নিউ ইয়র্ক টাইমস’। ইংল্যান্ডের বিবিসি শিরোনাম করেছে, ‘লিওনেল মেসির ভারত সফর শুরু হলো বিশৃঙ্খলার মধ্য দিয়ে’। প্রতিবেদনে তারা লিখেছে, ‘কর্মকর্তা ও রাজনীতিবিদেরা মেসিকে এতটাই ঘিরে রেখেছিলেন যে, কিছুক্ষণ পরেই তিনি বিরক্ত হয়ে যান। মাত্র ২২ মিনিট মাঠে থাকার পর নিরাপত্তার কারণে মেসিকে বাইরে নিয়ে যাওয়া হয়। এতেই যুবভারতীর জনতা আক্রমণাত্মক হয়ে ওঠে। চেয়ার ও বোতল ছোড়া শুরু হয়।’ ওই প্রতিবেদনে বলা হয়েছে, ‘মেসির ভারত সফরে বিশৃঙ্খলার নজির কলকাতায়। কেউ কেউ ১২ হাজার টাকা দিয়ে টিকিট কেটে এসেছিলেন মেসিকে এক ঝলক দেখতে। কিন্তু গ্যালারির প্রায় কোনো জায়গা থেকেই তাকে দেখা যায়নি।’ মুখ্যমন্ত্রী মমতার ক্ষমা চাওয়ার কথাও বলা হয়েছে বিবিসি-র প্রতিবেদনে, ‘এই ঘটনায় তিনি গভীরভাবে মর্মাহত ও স্তম্ভিত’। ব্রিটেনের সংবাদপত্র ‘দ্য গার্ডিয়ান’ বলছে, অব্যবস্থাপনার জন্যই এমন ঘটনা ঘটেছে। তারা লিখেছে, ‘যুবভারতীর দর্শকেরা অব্যবস্থাপনা নিয়ে ক্ষোভ প্রকাশ করেছেন।’ শতদ্রুর গ্রেপ্তার হওয়ার খবর তারাও লিখেছে। মুখ্যমন্ত্রী মমতার এই ঘটনায় যে তদন্ত কমিটি গঠনের নির্দেশ দিয়েছেন, সেটাও তারা প্রতিবেদনে জানিয়েছে। মেসিকে ঘিরে কলকাতায় বিশৃঙ্খলার খবর স্পেন ও ফ্রান্সের সংবাদমাধ্যমেও জায়গা পেয়েছে। স্প্যানিশ ক্রীড়া দৈনিক ‘মার্কা’-র শিরোনাম, ‘চূড়ান্ত বিশৃঙ্খলা’। তারা লিখেছে, ‘ইন্টার মায়ামির ফুটবলার মাঠে ঢুকেই মাত্র ২২ মিনিটের মধ্যে বেরিয়ে যান। অথচ সমর্থকেরা হাজার হাজার টাকা খরচ করে এসেছিলেন শুধুমাত্র তাকে দেখবেন বলে।’ যুবভারতীর ঘটনায় ফ্রান্সের দৈনিক ‘লে’কিপ’-এর শিরোনাম ‘বিরক্তিকর’। তারা লিখেছে, ‘প্রচারণামূলক সফরে এসেছিলেন মেসি। তাকে ঘিরে থাকা মানুষের ভিড়ের জন্য দর্শকদের হতাশা চরমে পৌঁছায়। মাঠের অভিজ্ঞতা সমর্থকদের জন্য মর্মান্তিক।’",
    "url": "https://www.dhakapost.com/sports/football/416497",
    "date": "2025-12-14T11:47:57+06:00",
    "author": "স্পোর্টস ডেস্ক",
    "category": "sports",
    "language": "bn",
    "token_count": 368,
    "scraped_at": "2026-02-05T13:43:44.612792"
  },
  {
    "title": "খালেদা জিয়ার চিকিৎসায় যুক্তরাজ্য-চীন থেকে আসছে বিশেষজ্ঞ চিকিৎসক",
    "body": "হাসপাতালে চিকিৎসাধীন বিএনপির চেয়ারপারসন খালেদার চিকিৎসায় সহযোগিতা করতে যুক্তরাজ্য ও চীন থেকে আসছে দুটি বিশেষজ্ঞ চিকিৎসক দল। বুধবার (৩ ডিসেম্বর) সকালে যুক্তরাজ্য আর সন্ধ্যায় চীনের চিকিৎসক দলের ঢাকায় পৌঁছানোর কথা রয়েছে। বিএনপির চেয়ারপারসনের মিডিয়া উইংয়ের কর্মকর্তা শায়রুল কবির খান জানান, বিএনপি চেয়ারপারসন বেগম খালেদা জিয়ার চিকিৎসায় গঠিত মেডিকেল বোর্ডকে আরো অধিকতর সহযোগিতার জন্য দুটি বিশেষজ্ঞ চিকিৎসক দল আসছেন। তিনি আরও বলেন, বিএনপি চেয়ারপারসনের ব্যক্তিগত চিকিৎসক ও দলের স্থায়ী কমিটির সদস্য অধ্যাপক ডা. এ জেড এম জাহিদ হোসেন জানিয়েছেন- আগামীকাল (৩ ডিসেম্বর) সকালে যুক্তরাজ্য ও সন্ধ্যায় চীন থেকে বিশেষজ্ঞ চিকিৎসক দল ঢাকায় পৌঁছানোর কথা রয়েছে। খালেদা জিয়ার দ্রুত সুস্থতায় পরিবার ও দলের পক্ষ থেকে দেশবাসীর মাধ্যমে আল্লাহর দরবারে দোয়া চেয়েছেন।",
    "url": "https://www.dhakapost.com/politics/413914",
    "date": "2025-12-02T22:07:31+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 109,
    "scraped_at": "2026-02-05T13:43:47.660210"
  },
  {
    "title": "সিইসির সঙ্গে বৈঠকে এনসিপির প্রতিনিধি দল",
    "body": "নির্বাচন কমিশনের (ইসি) নিবন্ধন পেতে যাচ্ছে জাতীয় নাগরিক পার্টি (এনসিপি)। বিজ্ঞপ্তি দেওয়ার প্রক্রিয়ার মধ্যে শাপলা প্রতীকের দাবি নিয়ে আজ প্রধান নির্বাচন কমিশনারের (সিইসি) সঙ্গে বৈঠকে বসেছে দলটির প্রতিনিধি দল। বৃহস্পতিবার (৯ অক্টোবর) বিকেলে আগারগাঁওয়ের নির্বাচন ভবনে আসেন এনসিপির মুখ্য সমন্বয়ক নাসীরুদ্দীন পাটওয়ারীর নেতৃত্বে তিন সদস্যের প্রতিনিধি দলটি। তারা ৪টার দিকে প্রধান নির্বাচন কমিশনার এ এম এম নাসির উদ্দিনের সঙ্গে বৈঠকে বসেছেন। এ সময় ইসি সচিব আখতার আহমেদও ছিলেন। ত্রয়োদশ সংসদ নির্বাচনকে সামনে রেখে দুটি দলকে নিবন্ধন দেওয়ার সিদ্ধান্ত নিয়েছে নির্বাচন কমিশন। এরমধ্যে এনসিপি রয়েছে, দলটির বিষয়ে কোনো আপত্তি রয়েছে কিনা তা জানতে বিজ্ঞপ্তি দেওয়ার প্রক্রিয়ার চলছে। বারবার দাবি করলেও ইতোমধ্যে কোনো দলকে শাপলা প্রতীক বরাদ্দ না দেওয়ার বিষয়ে ইসি সিদ্ধান্ত নিয়েছে। ‘শাপলা’ প্রতীক ইসির নির্বাচন পরিচালনা বিধিতে না থাকায় এনসিপিকে বরাদ্দ দেওয়া যাচ্ছে না বলে ইসির পক্ষ থেকে জানানো হয়। এর ধারাবাহিকতায় ৩০ সেপ্টেম্বর ইসির তরফে এনসিপিকে প্রতীক বাছাইয়ের জন্য চিঠি দেওয়া হয়; ৭ অক্টোবরের মধ্যে তা জানানোর জন্য অনুরোধ করা হয়। ইসির অনুরোধ নাকচ করে ৭ অক্টোবর ফের ‘শাপলা’ প্রতীক তালিকায় যুক্ত করতে নির্বাচন পরিচালনা বিধি সংশোধনের দাবি জানিয়েছে দলটি। সেক্ষেত্রে ‘শাপলা’, ‘সাদা শাপলা’ ও ‘লাল শাপলা’র যে কোনো একটি প্রতীক এনসিপির নামে বরাদ্দ করবে বলে আশা প্রকাশ করে চিঠি দেন দলের আহ্বায়ক মো. নাহিদ ইসলাম। এরপর বৃহস্পতিবার এনসিপি প্রতিনিধি দল সিইসির সঙ্গে বৈঠক করছেন। এ প্রতিনিধি দলে এনসিপির যুগ্ম সদস্য সচিব জহিরুল ইসলাম মুসা, যুগ্ম আহ্বায়ক খালেদ সাইফুল্লাহ রয়েছেন।",
    "url": "https://www.dhakapost.com/politics/400726",
    "date": "2025-10-09T16:44:17+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 221,
    "scraped_at": "2026-02-05T13:43:54.767895"
  },
  {
    "title": "বিদেশে সহিংস কর্মকাণ্ড প্রবাসীদের নিরাপত্তা ও মর্যাদার জন্য গুরুতর হুমকি",
    "body": "আওয়ামী লীগের নেতাকর্মীদের বিদেশে বারবার সহিংস কর্মকাণ্ড প্রবাসী বাংলাদেশিদের নিরাপত্তা ও মর্যাদার জন্য গুরুতর হুমকি হয়ে দাঁড়িয়েছে বলে জানিয়েছে জাতীয় নাগরিক পার্টি (এনসিপি) ডায়াসপোরা অ্যালায়েন্স। রোববার (২১ সেপ্টেম্বর) জাতীয় নাগরিক পার্টি (এনসিপি) ডায়াসপোরা অ্যালায়েন্সের পাঠানো এক বার্তায় এ কথা জানানো হয়। বিবৃতিতে বলা হয়, সাম্প্রতিক সময়ে লন্ডনে অন্তর্বর্তী সরকারের প্রধান উপদেষ্টা ড. ইউনূস, তথ্য উপদেষ্টা মাহফুজ আলম এবং প্রবাসী চিকিৎসক ড. ফাহিমের ওপর আক্রমণের ঘটনা ঘটেছে। এনসিপি জাপান অ্যালায়েন্সের সদস্যদের ওপরও হামলা চালানো হয়েছে। এর আগে যুক্তরাষ্ট্রেও অনুরূপ ঘটনা ঘটেছে। এ ধরনের কর্মকাণ্ড– ঘৃণা উসকে দেওয়া, ভীতি প্রদর্শন এবং শারীরিক আক্রমণ ও ভাঙচুরসহ স্পষ্টতই অপরাধমূলক কার্যকলাপ। রাজনৈতিক মতবিরোধ গণতান্ত্রিক অধিকার কিন্তু সহিংসতা ও ভয়ভীতি প্রদর্শন কখনোই নয়। এনসিপি ডায়াসপোরা অ্যালায়েন্স এসব হামলার তীব্র নিন্দা জানিয়ে বলেছে, আমরা বিশ্বব্যাপী বাংলাদেশি সম্প্রদায়কে আহ্বান জানাই– এ ধরনের অপরাধমূলক কর্মকাণ্ডে জড়িতদের সামাজিক, রাজনৈতিক ও সাংগঠনিক সব পরিসর থেকে বর্জন করুন। একইসঙ্গে আমরা সংশ্লিষ্ট কর্তৃপক্ষকে আহ্বান জানাই দ্রুত ও কার্যকর পদক্ষেপ গ্রহণের মাধ্যমে অপরাধীদের জবাবদিহির আওতায় আনতে এবং যুক্তরাজ্য, জাপানসহ বিশ্বের সব প্রান্তে প্রবাসী বাংলাদেশিদের নিরাপত্তা নিশ্চিত করতে। ‘আমরা বিশ্বব্যাপী বাংলাদেশ হাইকমিশনগুলোকেও আহ্বান জানাই– এ ঘটনায় আরও জরুরি, দৃঢ় ও স্পষ্ট ভূমিকা নিতে। এখন পর্যন্ত যে বিলম্বিত ও সীমিত প্রতিক্রিয়া লক্ষ্য করা গেছে তা ভুল বার্তা দিতে পারে এবং অপরাধীদের উৎসাহিত করতে পারে। তাই প্রবাসী বাংলাদেশিদের নিরাপত্তা রক্ষায় কূটনৈতিক মিশনগুলোকে স্থানীয় আইনশৃঙ্খলা রক্ষাকারী বাহিনীর সঙ্গে ঘনিষ্ঠভাবে কাজ করে কঠোর প্রতিরোধমূলক ও আইনি ব্যবস্থা গ্রহণ করতে হবে।’ বিবৃতিতে বলা হয়, প্রবাসী বাংলাদেশিদের নিরাপত্তা, মর্যাদা ও মতপ্রকাশের স্বাধীনতা অবিচ্ছেদ্য। এনসিপি ইউকে অ্যালায়েন্স দৃঢ়ভাবে ভুক্তভোগীদের পাশে রয়েছে এবং থাকবে, যাতে প্রবাসে ঘৃণাভিত্তিক সহিংসতার কোনো স্থান না থাকে। আমরা যুক্তরাজ্যের কর্তৃপক্ষ, জাপানের কর্তৃপক্ষ এবং আন্তর্জাতিক আইন প্রয়োগকারী সংস্থাগুলোর প্রতি আহ্বান জানাই—এই অপরাধমূলক কর্মকাণ্ডের তদন্ত ও বিচারের অগ্রাধিকার নিশ্চিত করুন এবং দ্রুততম সময়ে অপরাধীদের আইনের আওতায় আনুন।",
    "url": "https://www.dhakapost.com/politics/396618",
    "date": "2025-09-21T22:29:03+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 277,
    "scraped_at": "2026-02-05T13:43:56.394326"
  },
  {
    "title": "ইসলামী রাষ্ট্র প্রতিষ্ঠা না হলে দুর্নীতিবাজরা ফের লুটপাট করবে",
    "body": "নির্বাচিত হলে পুরান ঢাকার প্রতিটি ওয়ার্ডে একটি করে গণস্বাস্থ্য কেন্দ্র গড়ে তোলার প্রতিশ্রুতি দিয়েছেন এফবিসিসিআইয়ের পরিচালক ও ঢাকা-৭ আসনে জামায়াতে ইসলামী মনোনীত সংসদ সদস্য পদপ্রার্থী হাজী এনায়েত উল্লাহ। বুধবার (২৬ নভেম্বর) জামায়াতে ইসলামী চকবাজার দক্ষিণ থানার উদ্যোগে ঢাকা-৭ সংসদীয় এলাকার বড় কাটারায় ফ্রি মেডিকেল ক্যাম্পের উদ্বোধনী সভায় তিনি এ কথা বলেন। তিনি বলেন, জামায়াতে ইসলামী নিজস্ব স্বার্থে রাজনীতি করে না, জনগণের কল্যাণে রাজনীতি করে। ইসলামী রাষ্ট্র প্রতিষ্ঠা না হলে আবারও দুর্নীতিবাজরা লুটপাট করবে। তিনি আরও বলেন, দুর্নীতিবাজ-চোরদের হাতে ক্ষমতা গেলে তারা দেশকে আবারও দুর্নীতি বিশ্ব চ্যাম্পিয়ান করবে। গরিবের রিলিফের চাল খেয়ে ফেলবে, উন্নয়ন বরাদ্দের টাকা মেরে দেবে, রাষ্ট্রীয় সম্পদ লুটপাট করে বিদেশে পাচার করে দেবে, যাতে ক্ষমতা চলে গেলে বিদেশে বসে বিলাসী জীবনযাপন করতে পারে। হাজী এনায়েত উল্লাহ বলেন, ইসলামী রাষ্ট্র প্রতিষ্ঠা হলে দলমত, ধর্ম, বর্ণ, জাতি-গোষ্ঠী নির্বিশেষে প্রত্যেকের নাগরিক জান ও মালের নিরাপত্তা এবং মৌলিক অধিকার নিশ্চিত করা হবে। তাই আগামী নির্বাচনে পুরাতন ব্যবস্থাকে বয়কট করে নতুন বাংলাদেশ গড়তে ইসলামী সমাজ বিনির্মাণের লক্ষ্যে জামায়াতে ইসলামীর নেতৃত্বে এগিয়ে আসতে তিনি স্থানীয়দের প্রতি আহ্বান জানান। নিরাপদ ও বাসযোগ্য মানবিক ঢাকা গড়ে তোলার প্রতিশ্রুতি দিয়ে তিনি বলেন, সারাদেশের ন্যায় ঢাকা-৭ আসনকে একটি নিরাপদ নগরী হিসেবে গড়ে তুলতে কাজ করছে জামায়াত। আগামীতে জনগণ তাকে নির্বাচিত করলে ঢাকা-৭ আসনকে সন্ত্রাস-চাঁদাবাজ-দুর্নীতিমুক্ত একটি নিরাপদ ও বাসযোগ্য মানবিক এলাকা হিসেবে জনগণকে উপহার দেওয়া হবে।",
    "url": "https://www.dhakapost.com/politics/412537",
    "date": "2025-11-26T20:43:51+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 207,
    "scraped_at": "2026-02-05T13:43:58.011151"
  },
  {
    "title": "আগারগাঁওয়ে সমাবেশ শেষে স্মারকলিপি দিতে নির্বাচন কমিশনে জামায়াত",
    "body": "নভেম্বরে গণভোটসহ ৫ দফা দাবি আদায়ে নির্বাচন কমিশন বরাবর স্মারকলিপি প্রদান উপলক্ষ্যে রাজধানীর শেরেবাংলাস্থ আগারগাঁও মেট্রোরেল স্টেশন এলাকায় সংক্ষিপ্ত সমাবেশ করেছে বাংলাদেশ জামায়াতে ইসলামী। বৃহস্পতিবার (৩০ অক্টোবর) বেলা ১১টা থেকে ১২টা পর্যন্ত সংক্ষিপ্ত সমাবেশ অনুষ্ঠিত হয়। পরে ১২টার দিকে সেখান থেকে নির্বাচন কমিশনের সামনে অবস্থান নেয় জামায়াতে ইসলামীর পদযাত্রা করে আসা মিছিলটি। সংক্ষিপ্ত সমাবেশ ও স্মারকলিপি প্রদানের একর্মসূচিতে নেতৃত্ব দেন বাংলাদেশ জামায়াতে ইসলামীর কেন্দ্রীয় সহকারী সেক্রেটারি জেনারেল মাওলানা আব্দুল হালিম। অন্যান্যের মধ্যে উপস্থিত ছিলেন, কেন্দ্রীয় নির্বাহী পরিষদ সদস্য মোবারক হোসাইন, ঢাকা মহানগর উত্তর জামায়াতে ইসলামীর সেক্রেটারি ড. রেজাউল করিমসহ অন্যান্য নেতৃবৃন্দ। এর আগে ইসলামী আন্দোলন বাংলাদেশ খেলাফত মজলিস, বাংলাদেশ খেলাফত মজলিস, বাংলাদেশ নেজামে ইসলামী পার্টি, বাংলাদেশ খেলাফত আন্দোলন, জাগপা ও বাংলাদেশ ডেভেলপমেন্ট পার্টি মিছিল নিয়ে নির্বাচন কমিশনের সামনে অবস্থান নেয়। পরে নির্বাচন কমিশনের ভেতরে প্রবেশ করেন দলগুলোর প্রতিনিধিরা।",
    "url": "https://www.dhakapost.com/politics/405718",
    "date": "2025-10-30T12:45:55+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 128,
    "scraped_at": "2026-02-05T13:43:59.775719"
  },
  {
    "title": "জামায়াত আমিরের সঙ্গে তুরস্কের উপ-পররাষ্ট্রমন্ত্রীর সাক্ষাৎ",
    "body": "বাংলাদেশ জামায়াতে ইসলামীর আমির ডা. শফিকুর রহমানের সঙ্গে সৌজন্য সাক্ষাৎ করেছেন তুরস্কের উপ-পররাষ্ট্রমন্ত্রী এ. বরিস একিঞ্চি। এ সময় তার সঙ্গে বাংলাদেশে নিযুক্ত তুরস্কের রাষ্ট্রদূত রামিস সেন ছাড়াও উচ্চপর্যায়ের আরও দুইজন কূটনৈতিক উপস্থিত ছিলেন। সোমবার (৬ অক্টোবর) দুপুরে বসুন্ধরা আবাসিক এলাকায় জামায়াতের আমিরের বাসভবনে এই সাক্ষাৎ অনুষ্ঠিত হয়। তুরস্কের উপ-পররাষ্ট্রমন্ত্রী বিকেল ৩টা ২৮ মিনিটে আমিরের বাসভবনে প্রবেশ করেন এবং বিকেল সাড়ে ৪টায় বের হয়ে যান। সাক্ষাৎ শেষে সাংবাদিকদের জামায়াতের সেক্রেটারি জেনারেল মিয়া গোলাম পরওয়ার বলেন, উনারা সাক্ষাৎ করতে আসায় জামায়াতে আমির সন্তোষ প্রকাশ করেছেন। তারা আমিরের স্বাস্থ্য এবং চিকিৎসার খোঁজখবর নিয়েছেন। তুরস্কের প্রেসিডেন্ট এরদোগানের নেতৃত্বে ফিলিস্তিনের মুসলমানের জন্য যে উদ্যোগ এবং সহযোগিতার কথা স্মরণ করেছেন, জামায়াতের আমির তার জন্য অভিনন্দন জানিয়েছেন। তিনি আরও বলেন, উপ-পররাষ্ট্রমন্ত্রী আমাদের দেশের জুলাই অভ্যুত্থানের প্রসঙ্গ জানতে চেয়েছেন। আমির অত্যন্ত আগ্রহের সঙ্গে জুলাই অভ্যুত্থানে ছাত্রদের আন্দোলনের কথা স্মরণ করেছেন। আমাদের প্রায় ১২০০ ছাত্র-জনতার জীবনদান ও প্রায় ২৫/৩০ হাজার ছাত্র জনতা আহত হওয়ার কথা বলেছেন। জামায়াত ইসলামী আহত-নিহতদের পাশে সহানুভূতির আদর্শ মানবিক সহায়তা নিয়ে দাঁড়িয়েছেন সেসব প্রসঙ্গগুলো তিনি তুলে ধরেছেন। জামায়াতের সেক্রেটারি জেনারেল বলেন, তুরস্কের উপ-পররাষ্ট্রমন্ত্রী আমাদের সংস্কার ও নির্বাচন প্রস্তুতি নিয়ে কথা বলেছেন। আমির ফেব্রুয়ারিতে নির্বাচন হওয়ার বিষয়ে আশাবাদ ব্যক্ত করেছেন। সংস্কার ইস্যুতে মতের যে একটা সম্ভাবনা দেখা দিয়েছে যদি সব রাজনৈতিক দল এবং স্টেকহোল্ডাররা ঐকমত্যে পৌঁছানো সম্ভব হয় তাহলে ফেব্রুয়ারির যে টাইমলাইন সেখানে একটা নির্বাচন, একটা ফ্রি ফেয়ার ইলেকশন হওয়া সম্ভব। তিনি আরও বলেন, বাংলাদেশ–তুরস্ক অর্থনৈতিক ও বাণিজ্যিক সম্পর্ক জোরদার, কূটনৈতিক ও রাজনৈতিক সহযোগিতা বৃদ্ধি, নির্মাণ, কৃষি, স্বাস্থ্য ও শিক্ষা খাতে সহযোগিতার সুযোগ, দক্ষ জনশক্তি উন্নয়নে যৌথ উদ্যোগের সম্ভাবনা, দুই দেশের ঐতিহাসিক বন্ধুত্বপূর্ণ সম্পর্কের গুরুত্ব, তুরস্কের উন্নয়ন ও সংস্কার প্রক্রিয়ায় ভূমিকা নিয়ে আলোচনা হয়েছে। এছাড়া জামায়াতে ইসলামী সংগঠনের অতীত কঠিন সময়ের প্রসঙ্গ এবং জামায়াতের নিবন্ধন ফিরে পাওয়া ও নির্বাচনে অংশগ্রহণ নিয়ে আলোচনা করা হয়।",
    "url": "https://www.dhakapost.com/politics/399978",
    "date": "2025-10-06T18:02:19+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 278,
    "scraped_at": "2026-02-05T13:44:01.340281"
  },
  {
    "title": "বাংলাদেশিরা বীর, শহীদুল আলম সাহসী বীর : রিজভী",
    "body": "সাংবাদিক ও আলোকচিত্রী শহীদুল আলমকে ইসরায়েল আটক করার ঘটনায় উদ্বেগ প্রকাশ করে বিএনপির সিনিয়র যুগ্ম মহাসচিব রুহুল কবির রিজভী বলেছেন, অসহায় ফিলিস্তিনের জন্য গাজায় ত্রাণ নিয়ে যাচ্ছিলেন শহীদুল আলম। তিনি নিজের জীবনের পরোয়া না করে গাজায় যুদ্ধবিধ্বস্ত অসহায়দের পাশে দাঁড়াতে গেছেন। আটক মুহূর্তেও তিনি ফিলিস্তিনের স্বাধীনতা দাবি করেছেন। বাংলাদেশিরা বীর। শহীদুল আলম সাহসী বীর। বুধবার বিকেলে বিএনপির নয়াপল্টন কার্যালয়ে ডক্টরস অ্যাসোসিয়েশন অব বাংলাদেশের (ড্যাব) নেতৃবৃন্দের সঙ্গে মতবিনিময় সভায় তিনি এসব কথা বলেন। সম্প্রতি গণমাধ্যমে তারেক রহমানের বক্তব্য প্রসঙ্গে রিজভী বলেন, তার এ মার্জিত বক্তব্যে আমাদের অনেক শেখার আছে। তিনি কোনো রাজনৈতিক দলের নেতার প্রতি অশোভন মন্তব্য করেননি। অথচ, শেখ হাসিনা রাজনৈতিক কালচারটা এত নিচে নামিয়ে ফেলেছিলেন তা ভাষায় প্রকাশ করার মতো নয়। রিজভী বলেন, পতিত আওয়ামী স্বৈরশাসকের শাসনামলে ড্যাবের কোনো নেতাকর্মীই শান্তিতে ছিলেন না। যারা যৌবনে ছাত্রদল করেছে অথবা বিএনপির রাজনীতির সঙ্গে সংশ্লিষ্ট ছিল তারা পদোন্নতি পাননি। বিদেশযাত্রা থেকে বঞ্চিত ছিল। চাকরিচ্যুত করা হয়েছে জাতীয়তাবাদী ঘরানার ডাক্তারদের। জুনিয়রদের প্রমোশন দিয়ে তাদের নিয়ন্ত্রণে সেসব ডাক্তারদের কাজ করতে বাধ্য করা হতো। মেধাকে অবক্ষয়ের দিকে নিয়ে গিয়েছিল। ড্যাবের নবনির্বাচিত সভাপতি হারুন-অর-রশিদের সভাপতিত্বে মহাসচিব জহিরুল ইসলাম শাকিলের সঞ্চালনায় এতে বক্তব্য রাখেন- জিয়াউর রহমান ফাউন্ডেশনের নির্বাহী পরিচালক এবং বিএনপি চেয়ারপার্সনের উপদেষ্টা ডা. ফরহাদ হালিম ডোনার, সংগঠনের সিনিয়র সহ-সভাপতি প্রফেসর আবুল কেনাল, ড্যাব নেতা ডা. পারভেজ রেজা কাকন প্রমুখ।",
    "url": "https://www.dhakapost.com/politics/400539",
    "date": "2025-10-08T20:14:20+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 203,
    "scraped_at": "2026-02-05T13:44:04.464612"
  },
  {
    "title": "দুর্গাপূজায় বিএনপি নেতাদের সতর্ক থাকার আহ্বান রিজভীর",
    "body": "আসন্ন শারদীয় দুর্গাপূজায় সারা দেশের বিএনপি নেতাকর্মীদের সতর্ক থাকার আহবান জানিয়েছেন বিএনপির সিনিয়র যুগ্ম মহাসচিব রুহুল কবির রিজভী। শুক্রবার (১৯ সেপ্টেম্বর) বিকালে বিএনপির জেলা ও মহানগরের সভাপতি/আহ্বায়ক, সাধারণ সম্পাদক/সদস্য সচিব, বিভাগীয় সাংগঠনিক সম্পাদক ও সহ-সাংগঠনকি সম্পাদকদের সঙ্গে ভার্চুয়ালি বৈঠক করে তিনি এ আহ্বান জানান। পূজা মণ্ডপে শান্তি বজায় রাখার আহ্বান জানিয়ে রিজভী বলেন, যেকোনো নাশকতা ও ষড়যন্ত্র প্রতিহত করা এবং প্রশাসনকে সতর্ক থাকতে হবে। পূজা যাতে সুষ্ঠু ও সুন্দরভাবে সম্পন্ন হয় এ ব্যাপারে আপনারা সহযোগিতা করবেন, হিন্দু সম্প্রদায়ের পাশে থাকবেন। যারা সুযোগসন্ধানী এবং দেশের ভাবমুর্তি নষ্ট করতে চায় তারা যাতে বিশৃঙ্খলা না করতে পারে এ ব্যাপরে সবাই সতর্ক ও সজাগ থাকবেন। রিজভী বলেন, সাম্প্রদায়িক সম্প্রীতির দেশ বাংলাদেশে। সনাতন ধর্মাবলম্বীদের সবচেয়ে বড় ধর্মীয় অনুষ্ঠানে নিরাপত্তা দেওয়া প্রশাসনের পাশাপাশি বিএনপি নেতাদেরও নৈতিক, রাজনৈতিক ও সামাজিক দায়িত্ব। পূজা মণ্ডপে শান্তি রক্ষায় প্রশাসনকে কঠোর হওয়ার আহ্বান জানিয়ে তিনি বলেন, পূজা মণ্ডপগুলোতে বিশৃঙ্খলা চালিয়ে দেশের ভাবমুর্তি নষ্ট করার গভীর ষড়যন্ত্র চলছে। এ ব্যাপারে প্রশাসনকে সজাগ থাকতে হবে।",
    "url": "https://www.dhakapost.com/politics/396113",
    "date": "2025-09-19T19:14:48+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 152,
    "scraped_at": "2026-02-05T13:44:06.068640"
  },
  {
    "title": "জিয়া পরিবারের প্রতি সহমর্মিতায় তারেক রহমানের কৃতজ্ঞতা",
    "body": "শারীরিক বিভিন্ন জটিলতায় গুরুতর অসুস্থ হয়ে রাজধানীর এবার কেয়ার হাসপাতালে চিকিৎসাধীন বিএনপি চেয়ারপার্সন খালেদা জিয়ার সুস্থতার জন্য যেভাবে সবার সহযোগিতা এবং শুভ কামনা জানাচ্ছে তার জন্য ধন্যবাদ ও কৃতজ্ঞতা জানিয়েছেন তারেক রহমান। মঙ্গলবার (২ ডিসেম্বর) নিজের ভেরিফায়েড ফেসবুক পেজে দেওয়া এক বার্তায় এ ধন্যবাদ জানানো হয়। ফেসবুক পোস্টে তারেক রহমান লিখেছেন, ‘বিশ্বের নানা প্রান্ত থেকে দেশনেত্রী বেগম খালেদা জিয়ার সুস্থতার জন্য যেভাবে সহযোগিতা ও শুভকামনা জানানো হচ্ছে, জিয়া পরিবার ও বিএনপির পক্ষ থেকে আমরা সবার প্রতি আন্তরিক ধন্যবাদ জানাই। বিভিন্ন দেশের নেতারা, কূটনীতিকরা ও বন্ধুদের উদ্বেগ-উৎকণ্ঠা, পাশাপাশি বাংলাদেশের মানুষের অপরিসীম ভালোবাসা ও দোয়া, সবকিছু আমাদের আবেগ ও অনুভূতিকে গভীরভাবে স্পর্শ করছে।’ ‘দেশবাসীর সম্মিলিত সমর্থনই আমাদের পরিবারের শক্তি ও প্রেরণার উৎস। মমতাময়ী দেশনেত্রীর দ্রুত আরোগ্যের জন্য আমরা সবাই নিরন্তর দোয়া করছি। এই কঠিন সময়ে ঐক্য, সহমর্মিতা ও সংহতির জন্য প্রতিটি মানুষের প্রতি অসীম কৃতজ্ঞতা রইলো।’ গুরুতর অসুস্থ হয়ে গত ২৩ নভেম্বর থেকে হাসপাতালে শয্যাশায়ী খালেদা জিয়া। তার লিভারজনিত সংকট, কিডনির কর্মক্ষমতা হ্রাস, শ্বাসকষ্ট, ডায়াবেটিসসহ একাধিক শারীরিক জটিলতা একসঙ্গে দেখা দেওয়ায় তার চিকিৎসা আরও কঠিন হয়ে দাঁড়িয়েছে। গত কয়েক দিনে অবস্থার অবনতি হওয়ায় তাকে আইসিইউ সমমানের হাইডিপেনডেন্সি ইউনিটে (এইচডিইউ) রাখা হয়েছিল। রোববার ভোরে এইচডিইউ থেকে নিবিড় পরিচর্যা কেন্দ্র আইসিইউতে নেওয়া হয়।",
    "url": "https://www.dhakapost.com/politics/413736",
    "date": "2025-12-02T11:15:35+06:00",
    "author": "ঢাকা পোস্ট ডেস্ক",
    "category": "politics",
    "language": "bn",
    "token_count": 189,
    "scraped_at": "2026-02-05T13:44:07.639919"
  },
  {
    "title": "জাতীয় পার্টির উপদেষ্টা পেলেন এনসিপির মনোনয়ন",
    "body": "ত্রয়োদশ জাতীয় সংসদ নির্বাচনে ঢাকা-৭ আসন থেকে জাতীয় নাগরিক পার্টির (এনসিপি) মনোনয়ন পেয়েছেন জাতীয় পার্টির উপদেষ্টা তারেক এ আদেল। গতকাল বুধবার সকালে এনসিপি প্রথম ধাপে ১২৫ জন প্রার্থীর নাম প্রকাশ করেছে। সেখানে ঢাকা-৭ থেকে তারেক এ আদেল স্থান পেয়েছেন। জাতীয় পার্টির দলীয় ওয়েব সাইটে উপদেষ্টা পদে এখনো তারেক এ আদেলের নাম ও ছবি রয়েছে। ওয়েবসাইটে তার বর্তমান পদ উপদেষ্টা হিসেবে উল্লেখ রয়েছে। গতকাল মনোনয়ন ঘোষণাকালে জাতীয় নাগরিক পার্টির (এনসিপি) সদস্য সচিব আখতার হোসেন বলেন, ‌আমরা মনোনয়ন পত্র বিতরণের কাজ শেষ করেছি। আজ যাদের নাম প্রকাশ করবো তাদের বিরুদ্ধে যদি অভিযোগ থাকে, সেটা তদন্ত করে প্রার্থিতা বাতিল করবো। দলের মুখ্য সমন্বয়ক নাসীরুদ্দীন পাটওয়ারী বলেন, দুর্নীতি, চাঁদাবাজ, আওয়ামী লীগ ও জাতীয় পার্টি কাউকে আমরা সংসদে পাঠাতে চাই না। এমন কাউকে পেলে আমাদের জানালে প্রার্থিতা বাতিল করে দেব। নির্বাচনী আইন না মানলে প্রার্থিতা বাতিল করবো। দলের আহ্বায়ক নাহিদ ইসলাম বলেন, আমাদের দলের যেই জায়গায় নমিনেশন দেওয়া হয়নি বা দেওয়া হয়েছে, সেই জায়গায় যদি আমরা আরো ভালো ক্যান্ডিডেট পাই বা কারও বিরুদ্ধে অভিযোগ থাকে তাকে বাতিল করা হবে।",
    "url": "https://www.dhakapost.com/politics/415848",
    "date": "2025-12-11T10:48:35+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 164,
    "scraped_at": "2026-02-05T13:44:12.166533"
  },
  {
    "title": "সরকার দরদ দেখিয়েছে কিন্তু কোনো দায় দেখায়নি",
    "body": "জাতীয় নাগরিক পার্টির (এনসিপি) মুখ্য সমন্বয়ক নাসীরুদ্দীন পাটওয়ারী বলেছেন, সরকার জুলাই জাতীয় সনদের আইনি ভিত্তি দিয়েছে। সরকার এখানে দরদ দেখিয়েছে কিন্তু কোনো দায় দেখায়নি। শুক্রবার (১৪ নভেম্বর) রাতে দলের অস্থায়ী কার্যালয়ে জুলাই সনদ বাস্তবায়ন আদেশের ব্যাপারে আনুষ্ঠানিক প্রতিক্রিয়া জানাতে জাতীয় নাগরিক পার্টি (এনসিপি) আয়োজিত সংবাদ সম্মেলনে তিনি এ কথা বলেন। এনসিপির মুখ্য সমন্বয়ক বলেন, জুলাই সনদে রাজনৈতিক দলগুলো স্বাক্ষর করেছিল। সেখানে কিন্তু নোট অব ডিসেন্ট ছিল। জুলাই সনদটা কীভাবে বাস্তবায়নের মতো আইনি ভিত্তির প্রয়োজন আমরা কিন্তু এই দাবিটা তুলেছিলাম। পরে রাজনৈতিক অঙ্গনে সব জায়গায় আলোচনাটা শুরু হয়। সবাই এটা বুঝে যে, আসলে একটা বাস্তবায়নের প্রক্রিয়া প্রয়োজন বা আইনি ভিত্তি প্রয়োজন। সরকার আইনি ভিত্তি দিয়েছে। সরকার এখানে দরদ দেখিয়েছে কিন্তু সরকার কোনো দায় দেখায়নি। অর্থাৎ আপনার যখন কোথাও কম্পেশন থাকবে আপনার রেসপন্সিবিলিটি নিতে হবে। সরকার এখানে তরকারি বাটি থেকে রাজনৈতিক দলগুলোকে এক চামচ, এক চামচ করে ভাগ করে দিয়েছে। বিএনপিকে এক চামচ দিয়েছে, জামায়াতকে এক চামচ দিয়েছে কিন্তু জনগণের প্লেট, ওটা খালি হয়ে গেছে। আমরা কী চেয়েছিলাম? এই গণঅভ্যুত্থানের পরে ’৭২-এর যে ফ্যাসিবাদী সংবিধান, সেই সাংবিধানিক কাঠামোকে পরিবর্তন করে জনগণের একটা কাঠামো নিয়ে আসতে। যাতে নতুন করে কেউ হাসিনার মতো আবিষ্কৃত না হয়ে জনগণের ওপর গুলি চালাতে না পারে। বাংলাদেশের দুর্ভাগ্য, এক হাসিনা যাওয়ার পরে আরেক হাসিনা আসার জন্য আমাদের দরজায় কড়া নাড়ছে। নাসীরুদ্দীন পাটওয়ারী বলেন, আমরা জুলাই ঘোষণাপত্র থেকে শিক্ষা নিয়ে সেখানে কিন্তু সাইন করতে চাইনি। আমরা বলেছিলাম আপনি যে আদেশটা দেবেন, এই আদেশের ড্রাফটটা আমাদেরকে আগে দেখাতে হবে। কিন্তু সরকার এই ড্রাফটটা না দেখিয়ে নিজস্ব ক্ষমতা বলে একটা আদেশ জারি করেছে। যিনি ড্রাফটটা করেছেন, আমি নাম তার উচ্চারণ করব না। তার মনে যদি বাংলাদেশের জনগণ থাকত, এই ধরনের ড্রাফট উনি তৈরি করতেন না। এ ধরনের আদেশ তিনি তৈরি করতেন না। এটা আদেশ হয়েছে কিন্তু একটা জনবিরোধী আদেশ হয়েছে। উনার মাথায় ছিল বিএনপির প্রেসক্রিপশন। কারা এই আদেশটা দিয়েছে, এটা বাংলাদেশের সব মানুষ জানে। উনি গত গণঅভ্যুত্থানের পর থেকে এই পর্যন্ত গণঅভ্যুত্থানকে কীভাবে মুজিবীয় সংবিধানের ভেতরে ঢুকানো যায় এই প্রচেষ্টাই করে যাচ্ছেন। উনি আমাদের আইন উপদেষ্টা হিসেবে আছেন। উনি যদি জনগণকে মাথায় রাখতেন এই ধরনের আদেশের ড্রাফটিংটা করতেন না। তিনি বলেন, তারা (বিএনপি) সংস্কার কমিশনে গিয়ে গুন্ডামি করল। সেখানে যখন সবাই, সব দল একটা বিষয়ে ঐকমত্য পোষণ করেছে, সেখানে তারা ভেটো দিলো। বলল, আমরা এটা মানব না। খেলায় আছি কিন্তু তালগাছটা আমার। সংস্কার কমিশন আসলে বিপদে পড়েছে। তারপরও দেশের স্বার্থে ওই দলের নোট অব ডিসেন্ট রেখে আমরা সামনের দিকে এগিয়েছি। বর্তমান যে পরিস্থিতিতে জুলাই সনদের আইনি ভিত্তি হয়েছে, তারা বলেছিল একটি প্রজ্ঞাপনের মাধ্যমে। আমরা বলেছি এটার আদেশ দিতে হবে। সরকার আদেশ দিয়েছে, এটা আমরা পেয়েছি। আমরা জানিয়েছিলাম যে ড. ইউনূসকে দিতে হবে, সাহাবুদ্দিন এটা দিতে পারবে না। আমরা জুলাই সনদের আইনি ভিত্তি পেয়েছি কিন্তু নৈতিক ভিত্তির জায়গাটা আমরা পাইনি। এই জুলাই সনদের শুরুতে সরকার গণঅভ্যুত্থান শব্দটা উচ্চারণ করেছে। সার্বভৌম অভিপ্রায়ের যে প্রকাশ সেটা জনগণ থেকে নিয়েছে। কিন্তু সেই সার্বভৌম অভিপ্রায়ের যে সাইন, যার মাধ্যমে দিয়েছে, উনি কিন্তু জনগণের ওপর কয়েকদিন আগে গুলি চালিয়েছিলেন। সরকার এখানে আইনি ভিত্তি দিলো। কিন্তু এই জুলাই সনদকে সে অপবিত্র করেছে। সংবাদ সম্মেলনে দলের সদস্য সচিব আখতার হোসেনসহ সিনিয়র নেতারা উপস্থিত ছিলেন।",
    "url": "https://www.dhakapost.com/politics/409460",
    "date": "2025-11-14T19:25:50+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 485,
    "scraped_at": "2026-02-05T13:44:15.345514"
  },
  {
    "title": "‘অনুষ্ঠানে কখনো খাবার খাই না’",
    "body": "চলছে বিয়ের জমজমাট মৌসুম। সাজসজ্জা, গয়না এবং আনন্দ-উচ্ছ্বাসের পাশাপাশি এই সময়ের অন্যতম প্রধান আকর্ষণ হলো নানা স্বাদের সুস্বাদু খাবার। বিয়ে বাড়িতে নিমন্ত্রণ মানেই ভোজনরসিকদের কাছে ডায়েট ভুলে কব্জি ডুবিয়ে খাওয়ার মহা-সুযোগ। কিন্তু বলিউড পরিচালক-প্রযোজক করণ জোহরের কাছে এই চিত্রটা সম্পূর্ণ ভিন্ন। তিনি নাকি আজ পর্যন্ত কোনো বিয়ের অনুষ্ঠানে গিয়ে একবারও খাবার খাননি! সম্প্রতি এক আলোচনা অনুষ্ঠানে অভিনেত্রী কৃতি খরবন্দা এবং অভিনেতা পুলকিত সম্রাটের সঙ্গে বিয়ে নিয়ে কথা বলছিলেন করণ জোহর। আলোচনা শুরু হয় মূলত করণ জোহরের এক প্রশ্ন দিয়ে। তিনি কৃতি ও পুলকিতের কাছে জানতে চেয়েছিলেন, তাদের বিয়েতে সবচেয়ে গুরুত্বপূর্ণ বিষয়টি কী ছিল? মুহূর্ত দেরি না করে এই তারকা দম্পতি উত্তর দেন, ‘ভালো ও সুস্বাদু খাবার।’ এরপরই স্বাভাবিকভাবে বিয়েবাড়ির জমকালো ভোজ নিয়ে কথা চলতে থাকে। যেখানে সাধারণত নিমন্ত্রিতরা ঘুরে ঘুরে অন্তত দু’টি পদ ভালো করে চেখে দেখেন। কিন্তু করণ জোহর নিজের প্রসঙ্গে জানান সম্পূর্ণ বিপরীত কথা। তিনি বলেন, ‘বিয়ে কিংবা যেকোনো অনুষ্ঠানে আমি কখনো খাবার খাই না। খাবারের জন্য লম্বা লাইনে দাঁড়িয়ে থাকতে হয়, এটা আমার খুব অস্বস্তির কারণ। দাঁড়িয়ে দাঁড়িয়ে প্লেট হাতে খাবার খেতে আমার একেবারেই ভালো লাগে না। তাই আমি কখনও বিয়ে বাড়িতে খাই না।’ উল্লেখ্য, করণ জোহর তার নির্মিত সিনেমাগুলোতে বিয়েকে ভিন্নভাবে উপস্থাপন করেন। তার ছবিতে বিয়ের দৃশ্য মানেই জমকালো রঙিন পোশাক, আবেগঘন মুহূর্ত এবং নাটকীয়তার মিশেল। এমনকি, কিছুদিন আগেই শিল্পপতি রাজু মান্টেনার কন্যা নেত্রা মান্টেনার বিয়ের অনুষ্ঠানে তাকে সঞ্চালনা করতেও দেখা গিয়েছিল।",
    "url": "https://www.dhakapost.com/entertainment/bollywood/416627",
    "date": "2025-12-14T17:54:41+06:00",
    "author": "বিনোদন ডেস্ক",
    "category": "entertainment",
    "language": "bn",
    "token_count": 216,
    "scraped_at": "2026-02-05T13:44:20.346102"
  },
  {
    "title": "গায়ের জোরে জুলাই সনদ সংশোধন করা হয়েছে : মান্না",
    "body": "নাগরিক ঐক্যের আহ্বায়ক মাহমুদুর রহমান মান্না বলেছেন, সনদ সইয়ের পর সংশোধনের অধিকার সরকারকে কেউ দেয়নি। গায়ের জোরে মূর্খের মতো সনদ সংশোধন করা হয়েছে। শুক্রবার (৩১ অক্টোবর) বিকেলে রাজধানীর ইঞ্জিনিয়ারিং ইনস্টিটিউটে গণসংহতি আন্দোলনের জাতীয় সম্মেলনে এ কথা বলেন তিনি। মাহমুদুর রহমান মান্না বলেন, জুলাই সনদের প্রস্তাবনা থেকে নোট অব ডিসেন্ট (ভিন্নমত) বাদ দেওয়া হয়েছে। এটি একটি প্রতারণা। সনদ সইয়ের দিন ৫ নম্বর দফা পরিবর্তন করা হয়েছে। আবার ঐকমত্য কমিশন ৩১ অক্টোবর পর্যন্ত সনদে পরিবর্ধন ও পরিমার্জন করার কথা বলেছে। কিন্তু সনদ স্বাক্ষরের পর তা পরিবর্তন করার অধিকার তাদের কেউ দেয়নি। তিনি বলেন, ড. মুহাম্মদ ইউনূস সংস্কার করতে গিয়ে পুরো বিষয়টি এলোমেলো করে ফেলেছেন। তিনি আরও বলেন, ফ্যাসিবাদ থেকে গণতান্ত্রিক উন্নয়নে সুষ্ঠু ও গ্রহণযোগ্য নির্বাচন প্রয়োজন। যারা পিআর (সংখ্যানুপাতিক প্রতিনিধিত্ব) চায় তাদের চেহারায় শান্ত মনে হলেও ভেতরে তুষের আগুন পুষে রেখেছে।",
    "url": "https://www.dhakapost.com/politics/405999",
    "date": "2025-10-31T19:12:42+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 129,
    "scraped_at": "2026-02-05T13:44:22.027222"
  },
  {
    "title": "৭ নভেম্বরের চেতনায় ঐক্যবদ্ধ হওয়ার আহ্বান তারেক রহমানের",
    "body": "বিএনপির ভারপ্রাপ্ত চেয়ারম্যান তারেক রহমান বলেছেন, ৭ নভেম্বরের চেতনায় সব জাতীয়তাবাদী শক্তিকে ঐক্যবদ্ধ হয়ে শক্তিশালী গণতন্ত্র বিনির্মাণ করতে হবে। আগামীকাল ৭ নভেম্বর মহান জাতীয় বিপ্লব ও সংহতি দিবস উপলক্ষে আজ (বৃহস্পতিবার) দেওয়া এক বাণীতে তিনি এ কথা বলেন। তারেক রহমান বলেন, বাংলাদেশের ইতিহাসে ১৯৭৫ সালের ৭ নভেম্বর সিপাহী-জনতার বিপ্লব শুধু মোড় পরিবর্তনকারী ঘটনা নয়, এদেশে আধিপত্যবাদ বিরোধী জাতীয়তাবাদী রাজনীতির অভ্যুদয়ের সূচনা। সিপাহী-জনতার বিপ্লবের মাধ্যমে দেশের সার্বভৌমত্ব রক্ষা পায়। ১৯৭৫ সালের এই দিনে দেশপ্রেমে উদ্দীপ্ত হয়ে সিপাহী-জনতা রাজপথে নেমে এসেছিল জাতীয় স্বাধীনতা সুরক্ষা ও গণতন্ত্র পুণরুজ্জীবনের অঙ্গীকার নিয়ে। তাই ৭ নভেম্বরের ঐতিহাসিক বিপ্লব অত্যন্ত তাৎপর্যমণ্ডিত। তিনি আরো বলেন, স্বাধীনতাত্তোর ক্ষমতাসীন গোষ্ঠী নিজ স্বার্থে দেশকে আধিপত্যবাদের থাবার মধ্যে ঠেলে দেয়। এর উদ্দেশ্য ছিল ক্ষমতাকে চিরদিনের জন্য ধরে রাখা। সেজন্য একদলীয় বাকশাল গঠন করে গণতন্ত্রকে হত্যা করা হয়। বাকশালী সরকার চরম অগণতান্ত্রিক ও ফ্যাসিবাদী পন্থায় মানুষের ন্যায়সঙ্গত অধিকার হরণ করে। দেশমাতৃকার এই চরম সঙ্কটকালে ৭৫ এর ৩ নভেম্বর কুচক্রীরা মহান স্বাধীনতার ঘোষক জিয়াউর রহমানকে সপরিবারে ক্যান্টনমেন্টে বন্দি করে। জাতির এই গভীর সঙ্কটকালে ৭ নভেম্বর স্বজাতির স্বাধীনতা রক্ষায় অকুতোভয় সৈনিক এবং জনতার ঢলে রাজপথে এক অনন্য সংহতির স্ফুরণ ঘটে এবং স্বাধীনতার ঘোষক জিয়াউর রহমান মুক্ত হন। বিএনপির ভারপ্রাপ্ত চেয়ারম্যান বলেন, এই পটপরিবর্তনে রাষ্ট্রপতি জিয়ার নেতৃত্বে দেশে প্রাণচাঞ্চল্য তৈরী হয় এবং গণতন্ত্র অর্গলমুক্ত হয়ে বাক-ব্যক্তি ও মত প্রকাশের স্বাধীনতা সুপ্রতিষ্ঠিত হয়। মানুষের মনে স্বস্তি ফিরে আসে। কিন্তু আধিপত্যবাদী শক্তির এ দেশীয় এজেন্টরা উদ্দেশ্য সাধনের পথে কাঁটা মনে করে ১৯৮১ সালে রাষ্ট্রপতি জিয়াকে চট্টগ্রাম সার্কিট হাউসে পৈশাচিকভাবে হত্যা করে। জিয়া শাহাদাত বরণ করলেও তার আদর্শে বলীয়ান মানুষ দেশের স্বাধীনতা ও গণতন্ত্র রক্ষায় এখনো ঐক্যবদ্ধ ও দৃঢ় সংকল্পবদ্ধ। তিনি বলেন, আবারো চক্রান্তের গোপন পথে আওয়ামী ফ্যাসিস্টরা প্রায় ১৬ বছর গণতন্ত্রকে ধ্বংস করে রাষ্ট্রক্ষমতাকে হাতের মুঠোর মধ্যে ধরে রাখে। এদের নতজানু নীতির কারণেই দেশের সার্বভৌমত্ব দিনের পর দিন দুর্বল হয়ে পড়েছিল। আওয়ামী ফ্যাসিস্ট সরকার গণতন্ত্রের পক্ষে লড়াকু নেতা-কর্মীদের বিভৎস নির্মমতায় দমন করেছে, আয়নাঘর, গুম, খুন, বিচারবহির্ভূত হত্যাসহ দুর্নীতি ও অপশাসনের এক ভয়াল রাজত্ব কায়েম করেছিল। ‘গণতন্ত্রের প্রতীক’ দেশনেত্রী বেগম খালেদা জিয়াকে বন্দি করে বহু বছর মুক্তি দেওয়া হয়নি। তারেক রহমান বলেন, আমি মনে করি ৭ নভেম্বরের চেতনায় সব জাতীয়তাবাদী শক্তিকে ঐক্যবদ্ধ হয়ে শক্তিশালী গণতন্ত্র বিনির্মাণ করতে হবে। আর সেজন্য জাতীয় স্বাধীনতা ও সার্বভৌমত্ব রক্ষা করা এই মুহূর্তে অত্যন্ত জরুরি। সূত্র- বাসস",
    "url": "https://www.dhakapost.com/politics/407475",
    "date": "2025-11-06T18:01:05+06:00",
    "author": "ঢাকা পোস্ট ডেস্ক",
    "category": "politics",
    "language": "bn",
    "token_count": 353,
    "scraped_at": "2026-02-05T13:44:23.648156"
  },
  {
    "title": "কার কাছে ৩০ আসন চাওয়া হয়েছে জানতে চায় জামায়াত",
    "body": "৩০টি আসন না দেওয়ায় পিআর নিয়ে বিএনপির ওপর চাপ সৃষ্টি করছে জামায়াত— সম্প্রতি গণমাধ্যমে প্রকাশিত বিএনপি মহাসচিব মির্জা ফখরুল ইসলাম আলমগীরের এমন একটি বক্তব্যের প্রতিবাদ জানিয়েছে জামায়াতে ইসলামী। জামায়াতের সেক্রেটারি জেনারেল সাবেক এমপি অধ্যাপক মিয়া গোলাম পরওয়ার এক বিবৃতিতে বলেছেন, “সম্প্রতি ভারতের কোলকাতা থেকে প্রকাশিত দৈনিক ‘এই সময়’ এর সাথে এক সাক্ষাৎকারে বিএনপি মহাসচিব মির্জা ফখরুল ইসলাম আলমগীর বাংলাদেশ জামায়াতে ইসলামী সম্পর্কে যে বক্তব্য প্রদান করেছেন তার প্রতি আমাদের দৃষ্টিগোচর হয়েছে। এ ধরনের সম্পূর্ণ অসত্য, অমর্যাদাকর ও প্রতিহিংসাপরায়ণ বক্তব্য মির্জা ফখরুল ইসলাম আলমগীরের মতো প্রবীণ রাজনীতিবিদ দিয়েছেন তা বিশ্বাস করতে আমাদের কষ্ট হয়। এই বক্তব্যের সাথে সত্য ও শিষ্টাচারের কোনো মিল নেই। যদি এ বক্তব্য তার হয়ে থাকে, তবে বাধ্য হয়ে আমরা তার প্রতিবাদ ও নিন্দা জ্ঞাপন করছি।’’ ‘পাশাপাশি এই বক্তব্য যদি তার হয়ে থাকে- তাহলে বাংলাদেশ জামায়াতে ইসলামী কার কাছে এই আসনগুলো দাবি করেছে, তার প্রমাণ জাতির কাছে উপস্থাপন করার জন্য দ্ব্যর্থহীন কণ্ঠে আহ্বান জানাচ্ছি।’ বিবৃতিতে তিনি আরও বলেন, জামায়াতে ইসলামী স্বাভাবিকভাবে তার মূল নেতৃত্বের অধীনে পরিচালিত হয়। কারও কাছে আসন চাওয়ার রাজনীতির সাথে জামায়াতে ইসলামীর বর্তমান সময়ে দূরতম কোনো সম্পর্ক নেই। তিনি যদি তার বক্তব্যের পক্ষে প্রমাণ উপস্থাপন করতে ব্যর্থ হন, তাহলে আমরা আহ্বান জানাবো সত্যকে মেনে নিয়ে তিনি তার বক্তব্যের জন্য ন্যূনতম পক্ষে জনগণের সামনে দুঃখ প্রকাশ করবেন। মিয়া গোলাম পরওয়ার বলেন, জামায়াতে ইসলামীর রাজনীতি এবং সংগঠনের মর্যাদা সম্পর্কে তিনি যে তাচ্ছিল্যের ভাষায় কথা বলেছেন, তার বিচারের ভার জনগণের আদালতের ওপর ছেড়ে দিলাম। প্রিয় জনগণের ওপর আমাদের যথেষ্ট আস্থা রয়েছে। আমাদের কার্যক্রম দেশ ও জনগণের জন্য। মহান আল্লাহর সন্তুষ্টি অর্জনই আমাদের চূড়ান্ত লক্ষ্য। আমাদের ভরসার মূল জায়গা মহান রবের করুণা ও সাহায্য। ভবিষ্যতে এ ধরনের অসত্য ও বিভ্রান্তিকর বক্তব্য প্রদান থেকে বিরত থাকার জন্য আহ্বান জানাচ্ছি।”",
    "url": "https://www.dhakapost.com/politics/397019",
    "date": "2025-09-23T15:46:05+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 269,
    "scraped_at": "2026-02-05T13:44:25.241038"
  },
  {
    "title": "জামায়াত আমিরের সঙ্গে ফ্রান্স রাষ্ট্রদূতের সৌজন্য সাক্ষাৎ",
    "body": "বাংলাদেশ জামায়াতে ইসলামীর আমির ডা. শফিকুর রহমানের সঙ্গে সৌজন্য সাক্ষাৎ করেছেন ঢাকার ফ্রান্সের নতুন রাষ্ট্রদূত জঁ-মার্ক সেরে-শারলে। বুধবার (১৯ নভেম্বর) বিকেলে জামায়াত আমিরের বসুন্ধরার কার্যালয়ে এ বৈঠক অনুষ্ঠিত হয়। এ সময় তার সঙ্গে ছিলেন ফ্রান্স দূতাবাসের পলিটিক্যাল কাউন্সিলর ক্রিশ্চিয়ান বেক। জামায়াত আমিরের সঙ্গে ছিলেন সেক্রেটারি জেনারেল সাবেক এমপি মিয়া গোলাম পরওয়ার ও কেন্দ্রীয় নির্বাহী পরিষদ সদস্য মোবারক হোসাইন এবং জামায়াত আমিরের পররাষ্ট্র বিষয়ক উপদেষ্টা প্রফেসর ড. মাহমুদুল হাসান। বৈঠকে বাংলাদেশের চলমান রাজনৈতিক পরিস্থিতি, জাতীয় নির্বাচন, গণতান্ত্রিক ও সাংবিধানিক প্রতিষ্ঠান টেকসইকরণ, মানবাধিকার পরিস্থিতি, বাংলাদেশ ও ফ্রান্সের পারস্পরিক সম্পর্ক এবং বাণিজ্যিক ও অর্থনৈতিক সহযোগিতার বিষয়ে খোলামেলা আলোচনা হয়। জামায়াত আমির বাংলাদেশের সঙ্গে ফ্রান্সের দীর্ঘদিনের কূটনৈতিক সম্পর্কের প্রশংসা করেন এবং বাংলাদেশের সার্বিক উন্নয়নে সহযোগিতা অব্যাহত রাখার জন্য ফ্রান্সের প্রতি আহ্বান জানান। ভবিষ্যতে দুই দেশের বিদ্যমান বন্ধুত্বপূর্ণ সম্পর্ক আরও বেগবান হবে বলে আশা প্রকাশ করা হয়।",
    "url": "https://www.dhakapost.com/politics/410813",
    "date": "2025-11-19T20:33:37+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 132,
    "scraped_at": "2026-02-05T13:44:26.862444"
  },
  {
    "title": "শীতে খেজুর ‍গুড় খেলে কী হয়?",
    "body": "শীতকাল মানেই নানা ধরনের মুখরোচক খাবারের আয়োজন। তার একটি মূল উপকরণ হলো খেজুর গুড়। এর সমৃদ্ধ স্বাদ এবং প্রাকৃতিক মিষ্টির কারণে সবাই পছন্দ করেন। এই গুড় পুষ্টিতে ভরপুর যা আমাদের শীতের মাসগুলোতে উষ্ণ এবং শক্তিশালী রাখতে সাহায্য করে। রোগ প্রতিরোধ ক্ষমতা বৃদ্ধি থেকে শুরু করে হজমে সহায়তা করা পর্যন্ত, খেজুর গুড় বেশ কিছু স্বাস্থ্যকর সুবিধা দেয়। আপনি যদি পরিশোধিত চিনির একটি স্বাস্থ্যকর বিকল্প খুঁজে থাকেন, তাহলে এই ঐতিহ্যবাহী মিষ্টি হতে পারে সেরা পছন্দ। চলুন জেনে নেওয়া যাক শীতে খেজুর গুঁড় খেলে কী হয়- ১. শক্তির মাত্রা বৃদ্ধি করে খেজুর গুড় কার্বোহাইড্রেট এবং প্রাকৃতিক শর্করার একটি সমৃদ্ধ উৎস, যা তাৎক্ষণিক শক্তি প্রদান করে। জার্নাল অফ ফুড সায়েন্স অ্যান্ড টেকনোলজিতে প্রকাশিত একটি গবেষণা অনুসারে, গুড়ে জটিল শর্করা রয়েছে যা ধীরে ধীরে শক্তি নির্গত করে, রক্তে শর্করার হঠাৎ বৃদ্ধি না করে আমাদের দীর্ঘ সময় ধরে সক্রিয় রাখে। ২. হজম উন্নত করে এই শীতকালীন মিষ্টি হজমকারী এনজাইমকে উদ্দীপিত করতে সাহায্য করে, যা খাবার ভেঙে ফেলা সহজ করে তোলে। এর উচ্চ ফাইবারের পরিমাণ কোষ্ঠকাঠিন্য প্রতিরোধেও সাহায্য করে, যা শীতের মাসগুলোতে বেশি দেখা দেয়। কারণ শীতের সময়ে আমাদের নড়াচড়া তুলনামূলক কমে যায়। খেজুর গুড় অন্ত্র পরিষ্কার করতেও সাহায্য করে। সেইসঙ্গে পেট ফাঁপা এবং বদহজমের ঝুঁকি হ্রাস করে। ৩. রোগ প্রতিরোধ ক্ষমতা শক্তিশালী করে খেজুর গুড় আয়রন, ম্যাগনেসিয়াম এবং পটাসিয়ামের মতো প্রয়োজনীয় খনিজ পদার্থে ভরপুর। আয়রন সুস্থ হিমোগ্লোবিনের মাত্রা বজায় রাখতে সাহায্য করে, অন্যদিকে ম্যাগনেসিয়াম রোগ প্রতিরোধ ক্ষমতাকে সমর্থন করে। নিউট্রিশন রিভিউ-এর একটি গবেষণায় তুলে ধরা হয়েছে যে খনিজ সমৃদ্ধ খাবার শরীরকে মৌসুমী সংক্রমণের বিরুদ্ধে লড়াই করতে সাহায্য করে। খাদ্যতালিকায় খেজুর গুড় রাখলে তা ঠান্ডা এবং কাশির মতো শীতকালীন রোগে আক্রান্ত হওয়ার সম্ভাবনা কমাতে সাহায্য করে। শীতকালে গুড় খাওয়া একটি ঐতিহ্যবাহী অভ্যাস কারণ এটি শরীরে তাপ উৎপন্ন করে। এই থার্মোজেনিক বৈশিষ্ট্য শরীরের তাপমাত্রা বজায় রাখতে সাহায্য করে এবং ঠান্ডা আবহাওয়ায় আপনাকে আরামদায়ক রাখে। খেজুর গুড় তিল বা চিনাবাদামের মিশিয়ে খেলেও উপকার পাবেন। ৫. শরীরকে বিষমুক্ত করে খেজুর গুড়কে শরীরের প্রাকৃতিক ডিটক্স বন্ধু হিসেবে ভাবুন। এটি আপনার লিভার এবং অন্ত্র থেকে বিষাক্ত পদার্থ বের করে দিতে সাহায্য করে সিস্টেমকে পরিষ্কার রাখে। এছাড়াও এই গুড় অ্যান্টিঅক্সিডেন্টে ভরপুর যা ফ্রি র‍্যাডিক্যালের বিরুদ্ধে লড়াই করে, যার অর্থ সামগ্রিক স্বাস্থ্য ভালো হয় এবং অক্সিডেটিভ স্ট্রেস কম হয়। খেজুর গুড় নিয়মিত খেলে আপনার ত্বক সুস্থ দেখাবে, বিপাক বৃদ্ধি পাবে এবং আপনাকে হালকা এবং আরও উদ্যমী বোধ করতে সাহায্য করবে।",
    "url": "https://www.dhakapost.com/lifestyle/416260",
    "date": "2025-12-13T10:49:51+06:00",
    "author": "লাইফস্টাইল ডেস্ক",
    "category": "lifestyle",
    "language": "bn",
    "token_count": 366,
    "scraped_at": "2026-02-05T13:44:30.223763"
  },
  {
    "title": "বেরোবির কাছে পীরগঞ্জ আইটি ট্রেনিং এন্ড ইনকিউবেশন সেন্টার হস্তান্তর",
    "body": "রংপুরের পীরগঞ্জ উপজেলায় নির্মিত আইটি ট্রেনিং অ্যান্ড ইনকিউবেশন সেন্টারটি পরিচালনার দায়িত্ব পেয়েছে বেগম রোকেয়া বিশ্ববিদ্যালয় (বেরোবি)। এ লক্ষ্যে বাংলাদেশ হাই-টেক পার্ক কর্তৃপক্ষের আওতাধীন সেন্টারটি আনুষ্ঠানিকভাবে বেরোবির কাছে হস্তান্তর করা হয়েছে। রোববার (১৪ ডিসেম্বর) দুপুরে বাংলাদেশ হাই-টেক পার্ক কর্তৃপক্ষ পীরগঞ্জ উপজেলায় অবস্থিত আইটি ট্রেনিং অ্যান্ড ইনকিউবেশন সেন্টারটির দায়িত্ব বেগম রোকেয়া বিশ্ববিদ্যালয়ের রেজিস্ট্রার ড. মো. হারুন-অর-রশিদের কাছে বুঝিয়ে দেয়। এ সময় বেরোবির প্রকৌশল ও প্রযুক্তি অনুষদের ডিন অধ্যাপক ড. মো. মিজানুর রহমান, বিজ্ঞান অনুষদের ডিন অধ্যাপক কমলেশ চন্দ্র রায় এবং বিশ্ববিদ্যালয়ের প্রকৌশল দপ্তরসহ বিভিন্ন দপ্তরের কর্মকর্তারা উপস্থিত ছিলেন। বেগম রোকেয়া বিশ্ববিদ্যালয়ের অধীনে সেন্টারটি পরিচালিত হলে উত্তরাঞ্চলের শিক্ষার্থী, স্থানীয় তরুণ সমাজ এবং উদ্ভাবনী কাজে আগ্রহী উদ্যোক্তারা তথ্যপ্রযুক্তিভিত্তিক প্রশিক্ষণ, গবেষণা ও উদ্ভাবনের সুযোগ পাবে। এর মাধ্যমে স্থানীয় অর্থনৈতিক উন্নয়ন, কর্মসংস্থান সৃষ্টি এবং প্রযুক্তি খাতে দক্ষ মানবসম্পদ গড়ে তুলতে সেন্টারটি গুরুত্বপূর্ণ ভূমিকা রাখবে। ফরহাদুজ্জামান ফারুক/এআরবি",
    "url": "https://www.dhakapost.com/country/416643",
    "date": "2025-12-14T18:53:53+06:00",
    "author": "নিজস্ব প্রতিবেদক",
    "category": "country",
    "language": "bn",
    "token_count": 130,
    "scraped_at": "2026-02-05T13:44:32.020426"
  },
  {
    "title": "ওয়াংখেড়েতে এক ফ্রেমে ক্রিকেট ঈশ্বর ও ফুটবল জাদুকর",
    "body": "কলকাতার অস্বস্তিকর সফর শেষে লিওনেল মেসি পরের দুটি শহরে ঘুরলেন আনন্দ আর উচ্ছ্বাস নিয়ে। ‘জিওএটি ইন্ডিয়া ট্যুর’ কলকাতার অব্যবস্থাপনায় ম্লান হলেও মুম্বাইয়ের ইভেন্ট হয়ে থাকল স্মরণীয়। কারণ ঐতিহাসিক ওয়াংখেড়ে স্টেডিয়ামে দুই খেলার দুই কিংবদন্তি একসঙ্গে দাঁড়ালেন একই মঞ্চে। ক্রিকেটের ঈশ্বর শচীন টেন্ডুলকার ও ফুটবল জাদুকর মেসি এক ফ্রেমে বন্দি হলেন, যা দেখে চোখের তৃষ্ণা মেটালেন হাজার হাজার ভারতীয় ফুটবল ও ক্রিকেট সমর্থকরা। ওয়াংখেড়ের গ্যালারি থেকে ভেসে এলো ‘মেসি, মেসি’ আর ‘শচীন, শচীন’ স্লোগান। ওয়াংখেড়ে স্টেডিয়ামের ভক্তদের জন্য এটি ছিল একটি ‘সুপার সানডে’। ক্রিকেট নাকি ফুটবল জনপ্রিয়, সেই প্রশ্ন মিলিয়ে গেছে দুই খেলার সবচেয়ে বড় আইকন একসঙ্গে হওয়ার পর। এক্স-এ শচীন লিখেছেন, ‘বলতেই হবে, আজকের দিনটা ছিল ১০/১০ লিও মেসি’। মেসিকে এদিন তিনি ১০ নম্বর টিম ইন্ডিয়ার জার্সি দিয়েছেন, যে সংখ্যাটি মেসির জার্সিরও। ভারতীয় ক্রিকেট ইতিহাসের সেরা কিছু মুহূর্তের সাক্ষী এই ওয়াংখেড়ে। ভারতের ২০১১ সালের আইসিসি ক্রিকেট বিশ্বকাপ জয়, বিরাট কোহলির রেকর্ডভাঙা ৫০তম ওয়ানডে সেঞ্চুরি হয়েছে এখানে। আর এটা শচীনের ঘরের মাঠ। কিছুক্ষণ পর আবারো ওয়াংখেড়ে ইতিহাসের পাতায় নাম তোলে দুই কিংবদন্তি একসঙ্গে হওয়ার পর। একটি সেলিব্রেটি ফুটবল ম্যাচ হওয়ার পর মঞ্চে দাঁড়ান মেসি ও তার দুই সতীর্থ লুইস সুয়ারেজ, রদ্রিগো ডি পল। কিছুক্ষণ পর গ্যালারি থেকে স্লোগান- ‘শচীন, শচীন’। আসে সেই মাহেন্দ্রক্ষণ। মঞ্চে উঠে ডি পল, সুয়ারেজের সঙ্গে হাত মিলিয়ে হাসিমুখে তিনি বরণ করে নেন মেসিকে। তারপর নিজের স্বাক্ষরিত ভারতের ক্রিকেট দলের জার্সি উপহার দেন এবং মুখ্যমন্ত্রী, মেসি, পল, সুয়ারেজ এবং শচীন একসঙ্গে ছবি তোলেন। মেসিও শচীনকে একটি বিশ্বকাপ বল দেন। শুভেচ্ছা বিনিময়ের পর শচীন বলেন, ‘আমি এখানে কিছু অবিশ্বাস্য মুহূর্ত কাটিয়েছি, মুম্বাই স্বপ্নের শহর এবং এই ভেন্যুতে অনেক স্বপ্ন সত্যি হয়েছে। আপনাদের সমর্থন ছাড়া, আমরা ২০১১ সালে (ক্রিকেট বিশ্বকাপ জয়ে) সেই সোনালি মুহূর্তগুলো দেখতে পেতাম না। তাদের তিনজনকে (মেসি, সুয়ারেজ এবং পল) এখানে পাওয়া মুম্বাই এবং ভারতের জন্য একটি সোনালি মুহূর্ত। যখন লিওর কথা আসে, তখন কথা বলার জন্য এটি সঠিক প্ল্যাটফর্ম হবে না। তার সম্পর্কে কেউ কী বা বলতে পারে? তিনি সবকিছু অর্জন করেছেন; আমরা তার নিষ্ঠা এবং প্রতিশ্রুতির প্রশংসা করি। তার নম্রতা এবং তিনি যেমন, তার জন্য তাকে খুব ভালোবাসা হয়। আমাদের সকলের পক্ষ থেকে, আমি তার পরিবারকে সুস্বাস্থ্যের জন্য শুভকামনা জানাতে চাই। এখানে আসার জন্য ধন্যবাদ। আশা করি ভারতীয় ফুটবল সেই উচ্চতায় পৌঁছাবে যা আমরা আকাঙ্ক্ষা করি।’ এর পরে গ্যালারি থেকে আবারো দুই তারকার নামে স্লোগান ওঠে।",
    "url": "https://www.dhakapost.com/sports/football/416740",
    "date": "2025-12-15T08:57:28+06:00",
    "author": "স্পোর্টস ডেস্ক",
    "category": "sports",
    "language": "bn",
    "token_count": 361,
    "scraped_at": "2026-02-05T13:44:33.706164"
  },
  {
    "title": "খালেদা জিয়ার স্বাস্থ্যের অবস্থা উন্নতির দিকে",
    "body": "হাসপাতালে চিকিৎসাধীন বিএনপির চেয়ারপার্সন খালেদা জিয়ার স্বাস্থ্যের অবস্থা উন্নতির দিকে। খালেদা জিয়ার চিকিৎসায় গঠিত মেডিকেল বোর্ডের নিবিড় তত্ত্বাবধানে কেবিনে তার চিকিৎসা চলছে। সাবেক এই প্রধানমন্ত্রী এখন শঙ্কামুক্ত বলে জানা গেছে। বিএনপির চেয়ারপার্সনের মিডিয়া উইংয়ের কর্মকর্তা শায়রুল কবির খান ঢাকা পোস্টকে জানান, সাবেক প্রধানমন্ত্রী ও বিএনপি চেয়ারপার্সন দেশনেত্রী বেগম খালেদা জিয়ার স্বাস্থ্যের অবস্থা উন্নতির দিকে। চেয়ারপার্সনের ব্যক্তিগত চিকিৎসক ও বিএনপি স্থায়ী কমিটি সদস্য অধ্যাপক ডা. এ জেড এম জাহিদ হোসেনের বরাতে শায়রুল কবির জানান, মেডিকেল বোর্ডের নিবিড় তত্ত্বাবধানে খালেদা জিয়ার চিকিৎসা চলছে। বিএনপির স্বাস্থ্যবিষয়ক সম্পাদক ডা. রফিকুল ইসলাম ঢাকা পোস্টকে বলেন, ম্যাডাম যে সমস্যায় (ফুসফুসের ইনফেকশন) হাসপাতালে ভর্তি হয়েছেন, সেই জায়গাটা এখনও স্থিতিশীল আছে। ওনার চিকিৎসায় দেশি-বিদেশি চিকিৎসকদের সমন্বয়ে যে মেডিকেল বোর্ড গঠিত হয়েছিল, তাদের তত্ত্বাবধানে চিকিৎসা চলছে। তাদের সঙ্গে আমাদের ভারপ্রাপ্ত চেয়ারম্যানের সহধর্মিণী ডা. জোবায়দা রহমান সার্বক্ষণিক যোগাযোগ রাখছেন। তিনি আরও বলেন, অতীতের দুঃসময়ে অনেক বাধা সত্ত্বেও মেডিকেল বোর্ডের যে চিকিৎসকরা ম্যাডামের চিকিৎসা করেছিলেন, তারাই এখনও দিনরাত পরিশ্রম করে ম্যাডামের চিকিৎসা দিয়ে যাচ্ছেন। এদিকে, বিএনপি সূত্রে জানা গেছে, লন্ডন থেকে ছেলে তারেক রহমান ও তার স্ত্রী জুবাইদা রহমান খালেদা জিয়ার শারীরিক অবস্থার সার্বক্ষণিক খোঁজখবর রাখছেন। এ ছাড়া ঢাকায় খালেদা জিয়ার পাশে আছেন ছোট ছেলে প্রয়াত আরাফাত রহমান কোকোর স্ত্রী সৈয়দা শামিলা রহমান। গত রোববার রাত ৮টায় এভারকেয়ার হাসপাতালে ভর্তি করা হয় খালেদা জিয়াকে। তিনি হাসপাতালের বিশেষজ্ঞ চিকিৎসক অধ্যাপক শাহাবুদ্দিন তালুকদারের তত্ত্বাবধানে রয়েছেন। ৭৯ বছর বয়সী খালেদা জিয়া বহু বছর ধরে আর্থ্রাইটিস, ডায়াবেটিস, কিডনি, ফুসফুস, চোখের সমস্যাসহ নানা জটিলতায় ভুগছেন। কিছুদিন পরপরই নানা জটিলতায় তাকে হাসপাতালে যেতে হচ্ছে। গত ৭ জানুয়ারি উন্নত চিকিৎসার জন্য লন্ডনে যান খালেদা জিয়া। চিকিৎসার জন্য ১১৭ দিন লন্ডনে অবস্থান শেষে গত ৬ মে দেশে ফেরেন। আগামী জাতীয় সংসদ নির্বাচনে ফেনী-১ আসনসহ মোট ৩টি আসনে লড়বেন খালেদা জিয়া।",
    "url": "https://www.dhakapost.com/politics/412488",
    "date": "2025-11-26T17:38:59+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 271,
    "scraped_at": "2026-02-05T13:44:38.750261"
  },
  {
    "title": "রংপুরে ৩ মাসে ১৩ খুন, ধর্ষণ ৩৭",
    "body": "রংপুরে আইনশৃঙ্খলা পরিস্থিতি নিয়ে উদ্বেগ বেড়েছে। গত ৩ মাসে রংপুর মহানগরীসহ উপজেলা পর্যায়ে ১৩টি খুনের ঘটনা ঘটেছে। এ ছাড়া, ধর্ষণের শিকার হয়েছে ৩৭ জন। তিন মাসে ৮৯৯টি অপরাধ সংগঠিত হয়েছে। রোববার (১৪ ডিসেম্বর) দুপুরে জেলা প্রশাসকের কার্যালয় মিলনায়তনে আইনশৃঙ্খলা বিষয়ক সভায় এ তথ্য জানান অতিরিক্ত জেলা ম্যাজিস্ট্রেট খৃস্টফার হিমেল রিছিল। তিনি আরও জানান, চলতি বছরের সেপ্টেম্বর মাসে রংপুর জেলায় ৬ জনের খুন হয়েছে। এ ছাড়া, ৩৫টি চুরি, ৪টি অপহরণ ও ৯ জন ধর্ষণের শিকার হয়েছে। নারী নির্যাতনের শিকার হয়েছে ২৮ জন। এ মাসে মোট অপরাধ সংগঠিত হয়েছে ৩০৪টি। অক্টোবর মাসে জেলায় ৫ জনের খুন হয়েছে। ৩২টি স্থানে চুরি এবং ৩টি স্থানে সিধেল চুরির ঘটনা ঘটেছে। এ মাসে ৩টি অপহরণ এবং নারী ও শিশু নির্যাতনের শিকার হয়েছেন ৪১ জন। ২১টি ধর্ষণের ঘটনার মধ্যে নগরীর বাইরে উপজেলা পর্যায়ে ঘটেছে ২০টি। এ ছাড়া, অক্টোবরে একটি ডাকাতির ঘটনাও ঘটেছে। এ মাসে মোট অপরাধ সংগঠিত হয়েছে ৩১৩টি। নভেম্বর মাসে ২টি খুনের ঘটনা ঘটেছে। চুরি হয়েছে ২০টি স্থানে এবং সিধেল চুরির ঘটনা ২টি। এ মাসে অপহরণের ঘটনা ঘটছে ৩টি। নারী ও শিশু নির্যাতনের শিকার হয়েছেন ৩৫ জন, যার মধ্যে ৩৩টি ঘটনা ঘটেছে নগরীর বাইরে। এ ছাড়া, নভেম্বর মাসে ৭ জন ধর্ষণের শিকার হয়েছেন। এ মাসে মোট অপরাধ সংগঠিত হয়েছে ২৮২। রংপুর জেলা প্রশাসক মোহাম্মদ এনামুল আহসানের সভাপতিত্বে আইন শৃঙ্খলাবিষয়ক সভায় উপস্থিত ছিলেন জেলা পুলিশ সুপার মো. মারুফাত হুসাইন, সিভিল সার্জন ডা. শাহীন সুলতানা, সরকারি আইনজীবী আব্দুল হাদী বেলালসহ বিভিন্ন আইনশৃঙ্খলা বাহিনীর কর্মকর্তা, রাজনৈতিক নেতৃবৃন্দ ও সুশীল সমাজের প্রতিনিধিরা। ফরহাদুজ্জামান ফারুক/এএমকে",
    "url": "https://www.dhakapost.com/country/416557",
    "date": "2025-12-14T14:56:56+06:00",
    "author": "নিজস্ব প্রতিবেদক",
    "category": "country",
    "language": "bn",
    "token_count": 234,
    "scraped_at": "2026-02-05T13:44:40.344074"
  },
  {
    "title": "চালু হলো বাংলা ভাষার প্রথম এআই প্ল্যাটফর্ম ‘কাগজ ডট এআই’",
    "body": "বাংলা ভাষার জন্য এই প্রথম কৃত্রিম বুদ্ধিমত্তাভিত্তিক (এআই) পূর্ণাঙ্গ প্ল্যাটফর্ম ‘কাগজ ডট এআই (kagoj.ai)’ চালু হয়েছে। একইসঙ্গে উন্মোচন করা হয়েছে নতুন বাংলা ফন্ট ‘জুলাই’। বাংলা ভাষাকে ডিজিটাল প্রযুক্তির সঙ্গে আরও কার্যকরভাবে যুক্ত করার লক্ষ্যেই এই দুই উদ্যোগ নেওয়া হয়েছে। সোমবার (১৫ ডিসেম্বর) রাজধানীর হোটেল ইন্টারকন্টিনেন্টালে তথ্য ও যোগাযোগ প্রযুক্তি বিভাগ আয়োজিত এক অনুষ্ঠানে এ দুটি প্রযুক্তির আনুষ্ঠানিক উদ্বোধন করেন প্রধান উপদেষ্টার ডাক, টেলিযোগাযোগ ও তথ্যপ্রযুক্তি মন্ত্রণালয়ের দায়িত্বপ্রাপ্ত বিশেষ সহকারী ফয়েজ আহমদ তৈয়্যব। প্রধান অতিথির বক্তব্যে ফয়েজ আহমদ তৈয়্যব বলেন, গত দুই সপ্তাহে চার হাজার মানুষ পরীক্ষামূলকভাবে ‘কাগজ ডট এআই’ ব্যবহার করেছেন এবং ভালো ফল পেয়েছেন। বাংলা ভাষাকে সবার জন্য উন্মুক্ত করতে এই প্ল্যাটফর্মের এপিআই উন্মুক্ত করে দেওয়া হবে। পাশাপাশি সাইবার নিরাপত্তা নিশ্চিত করে সোর্স কোডও উন্মুক্ত করার পরিকল্পনা রয়েছে। তিনি আরও বলেন, ভাষার স্থানীয় সাংস্কৃতিক ধারা অক্ষুণ্ন রাখতে শিগগিরই দেশের প্রতিটি নৃগোষ্ঠীর ভাষার ১০ হাজার ওরাল মিনিট সংগ্রহ করা হবে। এর মাধ্যমে একটি বাংলা এলএলএম (লার্জ ল্যাঙ্গুয়েজ মডেল) তৈরির উদ্যোগ নেওয়া হবে। ডেভেলপমেন্ট জার্নি ও ইকোসিস্টেমে ভাষাগুলোকে যুক্ত করতে পারলে সাইবার স্পেসে সেগুলোকে টিকিয়ে রাখা সম্ভব হবে। বর্তমানে যেসব টুল নিয়ে কাজ চলছে, সেগুলোর এপিআই ব্যবহারকারীদের কাছে উন্মুক্ত করার কথাও জানান তিনি। ফয়েজ আহমদ তৈয়্যব আরও বলেন, যত বেশি ব্যবহারকারী এসব টুল ব্যবহার করবেন, তত বেশি সমস্যা চিহ্নিত হবে এবং এর ফলে উন্নয়ন প্রক্রিয়া ও ডেভেলপমেন্টের গতি আরও বাড়বে। অনুষ্ঠানে জানানো হয়, ‘কাগজ ডট এআই’ বাংলা ভাষাভিত্তিক লেখালেখি, দাপ্তরিক নথি প্রস্তুত, ভাষা প্রক্রিয়াকরণ এবং কনটেন্ট তৈরিতে কৃত্রিম বুদ্ধিমত্তার ব্যবহার নিশ্চিত করবে। বাংলা ভাষার ডিজিটাল অগ্রযাত্রায় এটি একটি গুরুত্বপূর্ণ মাইলফলক হিসেবে বিবেচিত হচ্ছে। এর আগে বাংলা ভাষার জন্য এ ধরনের কোনো পূর্ণাঙ্গ এআই প্ল্যাটফর্ম চালু হয়নি। এছাড়া নতুন বাংলা ফন্ট ‘জুলাই’ দাপ্তরিক ও প্রাতিষ্ঠানিক ব্যবহারের জন্য তৈরি করা হয়েছে। সংশ্লিষ্টরা জানান, এই ফন্ট কম্পিউটারনির্ভর বাংলা লেখার ক্ষেত্রে বিদ্যমান নানা সীমাবদ্ধতা দূর করতে সহায়ক হবে। তথ্য ও যোগাযোগ প্রযুক্তি বিভাগের সচিব শীষ হায়দার চৌধুরীর সভাপতিত্বে অনুষ্ঠানে আরও উপস্থিত ছিলেন বাংলা একাডেমির মহাপরিচালক অধ্যাপক ড. মোহাম্মদ আজম, ডাক ও টেলিযোগাযোগ বিভাগের অতিরিক্ত সচিব জহিরুল ইসলামসহ সরকারি-বেসরকারি বিভিন্ন দপ্তরের কর্মকর্তা, প্রযুক্তি বিশেষজ্ঞ ও আমন্ত্রিত অতিথিরা। উল্লেখ্য, উদ্বোধন হওয়া এই দুই সেবা তথ্য ও যোগাযোগ প্রযুক্তি বিভাগের আওতাধীন বাংলাদেশ কম্পিউটার কাউন্সিল বাস্তবায়নাধীন ‘গবেষণা ও উন্নয়নের মাধ্যমে তথ্যপ্রযুক্তিতে বাংলা ভাষা সমৃদ্ধকরণ’ প্রকল্পের আওতায় তৈরি করা হয়েছে।",
    "url": "https://www.dhakapost.com/technology/416822",
    "date": "2025-12-15T14:46:46+06:00",
    "author": "নিজস্ব প্রতিবেদক",
    "category": "technology",
    "language": "bn",
    "token_count": 350,
    "scraped_at": "2026-02-05T13:44:41.944391"
  },
  {
    "title": "আসন্ন নির্বাচন ঘিরে উপস্থিত দুটি শক্তি : মির্জা ফখরুল",
    "body": "আসন্ন নির্বাচনকে ঘিরে দুটি শক্তি স্পষ্টভাবে উপস্থিত উল্লেখ করে বিএনপি মহাসচিব মির্জা ফখরুল ইসলাম আলমগীর বলেছেন, একটি শক্তি বাংলাদেশের পক্ষের শক্তি, অন্যটি হলো পশ্চাৎপদ শক্তি। রোববার (১৪ ডিসেম্বর) রাজধানীর ডিপ্লোমা ইঞ্জিনিয়ার্স ইনস্টিটিউশন মিলনায়তনে শহীদ বুদ্ধিজীবী দিবস উপলক্ষ্যে এক আলোচনা সভায় তিনি এ কথা বলেন। আলোচনা সভার আয়োজন করে মুক্তিযোদ্ধা দল। বিএনপি মহাসচিব বলেন, এই নির্বাচনকে ঘিরে দুটি শক্তি স্পষ্টভাবে উপস্থিত। একটি শক্তি বাংলাদেশের পক্ষের শক্তি— উদার গণতন্ত্রের পক্ষের শক্তি। যে শক্তি সত্যিকার অর্থেই গণতন্ত্র প্রতিষ্ঠা করতে চায়। যে শক্তির নীতি হলো— আমি তোমার মতের সঙ্গে একমত না হতে পারি, তোমার কথায় বিশ্বাস না-ও রাখতে পারি, কিন্তু মত প্রকাশের স্বাধীনতা আমি অবশ্যই রক্ষা করব। এটাই প্রকৃত গণতন্ত্র। তিনি বলেন, আরেকটি শক্তি হলো সেই পশ্চাৎপদ শক্তি, যারা ধর্মের নামে মানুষকে বিভ্রান্ত করে। আমরা এটা ভুলতে পারি না— ১৯৭১ সালেও ধর্মের নামে বিভ্রান্ত করার চেষ্টা করা হয়েছিল। অথচ ১৯৪৭ সালে, যখন এ দেশের মুসলমানরা আত্মনিয়ন্ত্রণের অধিকার ও নিজেদের নিয়ন্ত্রণের ক্ষমতার জন্য লড়াই করেছিল, তখনও এই শক্তি তার বিরোধিতা করেছিল। ১৯৭১ সালে তারা বাংলাদেশের স্বাধীনতার বিরুদ্ধে অবস্থান নিয়েছিল। আজ তারা রূপ পাল্টে, চেহারা পাল্টে এমন ভাব দেখাচ্ছে যেন তারাই নতুন বাংলাদেশ গড়তে পারে। কিন্তু যারা আমাদের জন্মকে অস্বীকার করেছে, আমাদের স্বাধীনতাকে অস্বীকার করেছে—তাদের বিশ্বাস করার কোনো কারণ থাকতে পারে না। মির্জা ফখরুল বলেন, সাফল্য অর্জন করে তারাই, যারা সত্যের পথে থাকে, সঠিক পথে থাকে, লড়াই করে, সংগ্রাম করে। তারাই সাফল্যের দিকে এগিয়ে যেতে পারে। তিনি বলেন, বাংলাদেশের মানুষ বারবার স্বাধীনতার জন্য লড়াই করেছে, নিজের অধিকার আদায়ের জন্য লড়াই করেছে, নিজের অস্তিত্ব রক্ষার জন্য লড়াই করেছে। আমরা জানি, ১৯৭১ সালের ১৪ ডিসেম্বর আমাদের শ্রেষ্ঠ সন্তান, বুদ্ধিজীবীদের হত্যা করা হয়েছে। তাদের ক্ষমা করার কোনো কারণ থাকতে পারে না। তারা আমাদের ভবিষ্যৎকে হত্যা করেছিল। আজ আবার যখন সেই প্রশ্ন সামনে আসে, তখন আমাদের অবশ্যই তা গভীরভাবে চিন্তা করতে হবে। আসন্ন নির্বাচনে বাংলাদেশের মানুষ সঠিক সিদ্ধান্ত নেবে মন্তব্য করে ফখরুল বলেন, শহীদ রাষ্ট্রপতি জিয়াউর রহমান, যিনি স্বাধীনতার ঘোষণা দিয়েছিলেন; বেগম খালেদা জিয়া, যিনি গণতন্ত্রের জন্য সারাজীবন লড়াই করেছেন; এবং তারেক রহমান, যিনি ৩১ দফা দিয়ে নতুন বাংলাদেশের স্বপ্ন দেখাচ্ছেন— সেই বাংলাদেশ নির্মাণের পক্ষে মানুষ রায় দেবে। বিএনপি মহাসচিব বলেন, বেগম খালেদা জিয়া হাসপাতালে, একদিকে অনিশ্চয়তার মধ্যে। অন্যদিকে আমাদের জন্য আশার আলো— সেই নেতা (তারেক রহমান) আমাদের মাঝে উপস্থিত হবেন ২৫ তারিখে। আসুন, আমরা ২৫ তারিখে তাকে এমন এক সংবর্ধনা জানাই, যা বাংলাদেশে অতীতে কখনো দেখা যায়নি।",
    "url": "https://www.dhakapost.com/politics/416664",
    "date": "2025-12-14T20:20:34+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 368,
    "scraped_at": "2026-02-05T13:44:45.354715"
  },
  {
    "title": "আমরা ভয় পাই না : আখতার হোসেন",
    "body": "বাংলাদেশেও আওয়ামী লীগের আক্রমণের লক্ষ্যবস্তুতে থাকেন জানিয়ে এতে ভয় পান না বলে জানিয়েছেন নাগরিক পার্টির (এনসিপি) সদস্যসচিব আখতার হোসেন। নিউইয়র্ক সময় সোমবার (২২ সেপ্টেম্বর) ম্যানহাটনের গ্র্যান্ড হায়াত হোটেলে সাংবাদিকদের সঙ্গে আলাপকালে তিনি এ কথা বলেন। তিনি বলেন, আওয়ামী লীগের সন্ত্রাসীরা যে ধরনের সন্ত্রাসী কার্যক্রম আগেও করেছে, এর আগেও উপদেষ্টারা এসেছেন তাদের ওপর তারা এমন আক্রমণ করার চেষ্টা করেছেন। দেশেও আওয়ামী লীগের আক্রমণের লক্ষ্যবস্তুতে আমরা থাকি। এটাতে আমরা ভয় ভাই না। আখতার বলেন, আমরা মনে করি আওয়ামী লীগ বাংলাদেশের মানুষের ওপর সন্ত্রাস করতে পারে। কিন্তু বাংলাদেশে। মানুষ তার সাহসের সর্বোচ্চটুকু দিয়ে তারা আগেও আওয়ামী লীগের বিরুদ্ধে জীবন উৎসর্গ করতে দ্বিধাবোধ করেনি। সামনের দিনগুলোতেও আওয়ামী লীগকে প্রতিরোধে বাংলাদেশের মানুষরা ঐক্যবদ্ধ থাকবে। বাংলাদেশে আওয়ামী লীগ তাদের সন্ত্রাসকে নিয়ে আর ফিরে আসতে পারবে না।",
    "url": "https://www.dhakapost.com/politics/396925",
    "date": "2025-09-23T09:35:20+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 120,
    "scraped_at": "2026-02-05T13:44:49.080280"
  },
  {
    "title": "জুলাই সনদ বাস্তবায়ন ও অঙ্গীকারনামায় স্বাক্ষরে একমত ১২ দলীয় জোট",
    "body": "‘সাংবিধানিক ধারা অব্যাহত রাখা, নির্বাচন বানচলের ষড়যন্ত্র প্রতিহত ও জুলাই সনদের বাস্তবায়ন প্রক্রিয়া ও সম্ভাব্য করণীয়’ নিয়ে বেশ কয়েকটি দল ও জোটের সঙ্গে বৈঠক করেছে ১২ দলীয় জোটের নেতারা। শনিবার (২৭ সেপ্টেম্বর) দুপুরে রাজধানীর একটি হোটেলে এ বৈঠক অনুষ্ঠিত হয়। বৈঠকে অংশ নেওয়া রাজনৈতিক দলের নেতারা জুলাই সনদ বাস্তবায়নে আইনি ভিত্তির ওপর গুরুত্বারোপ করেন এবং জাতীয় ঐকমত্যের স্বার্থে যেকোনো ছাড়ের বিনিময়ে জুলাই সনদ বাস্তবায়ন ও অঙ্গীকারনামায় স্বাক্ষর করার ব্যাপারে ঐকমত্যে পৌঁছান। বৈঠকে অংশ নেওয়া নেতারা মনে করেন, আগামী জাতীয় সংসদ নির্বাচনের দিনেই ‘জুলাই সনদ অঙ্গীকারনামার ভিত্তিতে’ বাস্তবায়নের পক্ষে একটি গণভোট আয়োজন করা যেতে পারে। এ ছাড়া সাংবিধানিক আদেশ বা সংবিধান সংশ্লিষ্ট মৌলিক সংস্কার বাস্তবায়নের জন্য সংবিধানের ১০৬ নম্বর অনুচ্ছেদ অনুযায়ী রাষ্ট্রপতি সুপ্রিম কোর্টের কাছে মতামত জানতে চাইতে পারেন। নেতারা অঙ্গীকার করেন, বৃহত্তর জাতীয় স্বার্থে যেকোনো মূল্যে জুলাই সনদ বাস্তবায়ন ও স্বাক্ষর প্রক্রিয়ায় সবাই ঐক্যবদ্ধ থাকবেন। বৈঠকে ১২ দলীয় জোটের পক্ষ থেকে জোটের মুখপাত্র বাংলাদেশ এলডিপির চেয়ারম্যান শাহাদাত হোসেন সেলিম, জোটের সমন্বয়ক বাংলাদেশ জাতীয় দলের চেয়ারম্যান সৈয়দ এহসানুল হুদা, জাতীয়তাবাদী সমমনা জোটের আহ্বায়ক ড. ফরিদুজ্জামান ফরহাদ, গণঅধিকার পরিষদের সাধারণ সম্পাদক রাশেদ খান, আমজনতার দলের সভাপতি কর্নেল (অব.) মিয়া মশিউজ্জামান, সাধারণ সম্পাদক তারেক রহমান, এনডিএমের মহাসচিব মোমিনুল আমিন, জাতীয় পার্টির মহাসচিব আহসান হাবীব লিংকন, জাকের পার্টির মহাসচিব শামীম হায়দার, জমিয়তে উলামায়ে ইসলাম বাংলাদেশের মহাসচিব মুফতি গোলাম মহিউদ্দিন ইকরাম, ন্যাশনাল লেবার পার্টির চেয়ারম্যান লায়ন ফারুক রহমান, বাংলাদেশ কল্যাণ পার্টির চেয়ারম্যান শামসুদ্দিন পারভেজ, লেবার পার্টির সহ সভাপতি এস এম ইউসুফ উপস্থিত ছিলেন।",
    "url": "https://www.dhakapost.com/politics/397971",
    "date": "2025-09-27T20:04:30+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 228,
    "scraped_at": "2026-02-05T13:44:51.143822"
  },
  {
    "title": "ইলেক্টিভ ভেন্টিলেশন সাপোর্টে খালেদা জিয়া",
    "body": "বিএনপি চেয়ারপারসন খালেদা জিয়ার স্বাস্থ্যের বেশ কিছু জটিলতা দেখা দিয়েছে বলে জানিয়েছেন তার চিকিৎসায় গঠিত মেডিকেল বোর্ডের প্রধান অধ্যাপক ডা. শাহাবুদ্দিন তালুকদার। বৃহস্পতিবার (১১ ডিসেম্বর) দুপুরে হাসপাতালের মেডিকেল বোর্ডের পক্ষ থেকে এক প্রেস বিজ্ঞপ্তির মাধ্যমে এ তথ্য জানানো হয়েছে। বিএনপির মিডিয়া সেল থেকে গণমাধ্যমে এ বিবৃতি পাঠানো হয়। এতে বলা হয়েছে, ‘গত কয়েক দিনের বিভিন্ন পরীক্ষা–নিরীক্ষায় তার স্বাস্থ্যে বেশ কিছু জটিলতা পরিলক্ষিত হয়। তার শ্বাসকষ্ট বেড়ে যাওয়া, রক্তে অক্সিজেনের পরিমাণ কমে যাওয়া এবং কার্বন ডাই–অক্সাইডের মাত্রা বেড়ে যাওয়ায় তাকে হাই ফ্লো নাজাল ক্যানুলা এবং বিআইপিএপি মেশিনের মাধ্যমে চিকিৎসা দেওয়া হয়। কিন্তু অবস্থার উন্নতি না হওয়ায় তার ফুসফুস ও অন্যান্য অর্গানকে বিশ্রাম দেওয়ার জন্য তাকে ইলেক্টিভ ভেন্টিলেটর সাপোর্টে নেওয়া হয়।’ ৭৯ বছর বয়সী বিএনপি চেয়ারপারসন দীর্ঘদিন ধরে লিভার, কিডনি, হৃদরোগ, ডায়াবেটিসসহ একাধিক জটিল রোগে ভুগছেন। গত ২৩ নভেম্বর শ্বাসকষ্ট ও শারীরিক দুর্বলতা নিয়ে হাসপাতালে ভর্তির পর তার অবস্থার দ্রুত অবনতি ঘটে। হাসপাতাল কর্তৃপক্ষ বিবৃতিতে জানায়, গত ২৭ নভেম্বর খালেদা জিয়ার ‘অ্যাকিউট প্যানক্রিয়েটাইটিস’ ধরা পড়ে, যেগুলোর নিবিড় চিকিৎসা এখনো চলছে বলেও বিবৃতিতে উল্লেখ করা হয়। তাতে বলা হয়, ‘শরীরে গুরুতর ইনফেকশনের (ব্যাকটেরিয়া অ্যান্ড ফাঙ্গাল ইনফেকশন) কারণে তাকে উন্নত অ্যান্টিবায়োটিক ও অ্যান্টিফাঙ্গাল চিকিৎসা দেওয়া হচ্ছে।’ পাশাপাশি কিডনির কার্যক্ষমতা বন্ধ হয়ে যাওয়ায় তার ডায়ালাইসিস শুরু করা হয়। এখনো নিয়মিত ডায়ালাইসিস দিতে হচ্ছে বলেও জানানো হয় বিবৃতিতে। এ ছাড়া পরিপাকতন্ত্রে রক্তক্ষরণ ও ‘ডিআইসি’র ফলস্বরূপ তাকে রক্ত ও রক্তের বিভিন্ন উপাদান (ব্লাড অ্যান্ড ব্লাড প্রোডাকশন) ট্রান্সফিউশন দিতে হচ্ছে। সব চিকিৎসার পরও জ্বর না কমার কারণে এবং পাশাপাশি রেগুলার ইকোকার্ডিওগ্রাফিতে অরটিক ভাল্‌ভে কিছু সমস্যা পরিলক্ষিত হওয়ায় টিইই (ট্রান্স অয়েসোপিগাল ইকো) করা হয় এবং সেখানে ইনফেক্টিভ অ্যান্ডোকার্ডাইটিস ধরা পরে। সঙ্গে সঙ্গে মেডিকেল বোর্ডের দেশি-বিদেশি চিকিৎসকদের পরামর্শে এ রোগের চিকিৎসা গাইডলাইন অনুযায়ী চিকিৎসা শুরু করা হয়। চিকিৎসা কার্যক্রম ও মেডিকেল বোর্ড খালেদা জিয়ার চিকিৎসার জন্য দেশি-বিদেশি বিশেষজ্ঞ চিকিৎসকদের সমন্বয়ে একটি মাল্টি-ডিসিপ্লিনারি মেডিকেল বোর্ড (এমডিটি) গঠন করা হয়েছে। এই বোর্ডে এভারকেয়ার হাসপাতালের বিশেষজ্ঞদের পাশাপাশি যুক্তরাষ্ট্র ও যুক্তরাজ্যের জনস হপকিন্স এবং লন্ডন ক্লিনিকের মতো স্বনামধন্য প্রতিষ্ঠানের চিকিৎসকরা অন্তর্ভুক্ত রয়েছেন। মেডিকেল বোর্ডের নেতৃত্বে রয়েছেন প্রফেসর ডা. শাহাবউদ্দিন তালুকদার এবং ব্যক্তিগত চিকিৎসক হিসেবে রয়েছেন প্রফেসর এফ এম সিদ্দিকী ও প্রফেসর এ জেড এম জাহিদ হোসেন। খালেদা খালেদা জিয়ার চিকিৎসার বিষয়ে কোনো প্রকার গুজব বা ভুল তথ্য না ছড়ানোর জন্য অনুরোধ জানিয়েছে এভারকেয়ার হাসপাতাল কর্তৃপক্ষ ও মেডিকেল বোর্ড। একইসঙ্গে রোগীর ব্যক্তিগত গোপনীয়তা বজায় রাখার আহ্বান জানিয়ে দেশবাসীর কাছে দোয়া চাওয়া হয়েছে।",
    "url": "https://www.dhakapost.com/politics/416033",
    "date": "2025-12-11T22:03:20+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 367,
    "scraped_at": "2026-02-05T13:44:52.768387"
  },
  {
    "title": "সম্প্রীতির বার্তা ছড়িয়ে দেওয়ার আহ্বান তারেক রহমানের",
    "body": "সনাতন ধর্মাবলম্বীদের সর্ববৃহৎ ধর্মীয় উৎসব শারদীয় দুর্গাপূজা উপলক্ষ্যে বাংলাদেশসহ বিশ্বের হিন্দু সম্প্রদায়কে শুভেচ্ছা জানিয়েছেন বিএনপির ভারপ্রাপ্ত চেয়ারম্যান তারেক রহমান। আজ রোববার এক ভিডিও বার্তায় এ শুভেচ্ছা জানান তিনি। শুভেচ্ছা বার্তায় তিনি বলেন, বাংলাদেশের আবহমানকালের ধর্মীয় ও সামাজিক মূল্যবোধের সৌন্দর্যই হলো বিভিন্ন ধর্মাবলম্বী মানুষের পারস্পরিক বন্ধুত্ব, সম্প্রীতি, সৌহার্দ্য ও ভ্রাতৃত্ব। তিনি হিন্দু সম্প্রদায়কে নিশ্চিন্তে উৎসব উদযাপনের পাশাপাশি সৌহার্দ্য ও সম্প্রীতির বার্তা ছড়িয়ে দেওয়ার আহ্বান জানান। তারেক রহমান বলেন, আমাদের রাষ্ট্র এবং সংবিধানে দল-মত-ধর্ম-বর্ণ নির্বিশেষে প্রতিটি মানুষের নিরাপত্তা বিধানের নিশ্চয়তা দেওয়া হয়েছে। সুতরাং, বাংলাদেশের প্রতিটি নাগরিকের নিরাপত্তা বিধান করা রাষ্ট্রের দায়িত্ব। ধর্মীয় সম্প্রীতির বিষয়ে পবিত্র হাদিসের উদ্ধৃতি দিয়ে তারেক রহমান বলেন, যে ব্যক্তি রাষ্ট্রের নিরাপত্তাপ্রাপ্ত অমুসলিমকে নির্যাতন করে বা তার অধিকার খর্ব করে, কেয়ামতের দিন আমি সেই ব্যক্তির বিরুদ্ধে লড়ব। ফ্যাসিবাদী শাসনামলে শারদীয় উৎসবকে ঘিরে সাম্প্রদায়িক পরিস্থিতি সৃষ্টির অপচেষ্টা দেখা গেছে উল্লেখ করে তারেক রহমান বলেন, এ ধরনের পরিস্থিতি যেন আর তৈরি না হয়, সেজন্য আইনশৃঙ্খলা বাহিনীকে সতর্ক ও সজাগ থাকতে হবে। বিএনপির পক্ষ থেকে আবারও শারদীয় দুর্গাপূজার শুভেচ্ছা জানিয়ে তিনি বলেন, ‘আমরা বিশ্বাস করি—ধর্ম যার যার, রাষ্ট্র সবার। ধর্ম যার যার, নিরাপত্তা পাবার অধিকার সবার।’",
    "url": "https://www.dhakapost.com/politics/398134",
    "date": "2025-09-28T15:26:42+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 174,
    "scraped_at": "2026-02-05T13:44:54.519023"
  },
  {
    "title": "মেডিকেল ভর্তি পরীক্ষায় দ্বিতীয় নাবিহা, তৃতীয় তাহমিদুল",
    "body": "২০২৫-২৬ শিক্ষাবর্ষের এমবিবিএস ভর্তি পরীক্ষায় দ্বিতীয় ও তৃতীয় স্থান অর্জন করেছেন যথাক্রমে তাসনিয়া তৌফিক নাবিহা এবং তাহমিদুল আলম। রোববার (১৪ ডিসেম্বর) বিকেলে স্বাস্থ্য শিক্ষা অধিদপ্তর এবং স্বাস্থ্য অধিদপ্তরের ওয়েবসাইটে এই ফলাফল প্রকাশিত হয়। ফলাফলে দ্বিতীয় স্থান অর্জনকারী তাসনিয়া তৌফিক নাবিহার রোল নম্বর ২৪০৬৮৯৯ এবং তার প্রাপ্ত নম্বর ১৯১। তৃতীয় স্থান অর্জনকারী তাহমিদুল আলমের রোল নম্বর ১২০৯৩২৮ এবং তার প্রাপ্ত নম্বর ১৯০ দশমিক ৭৫। ফলাফল বিশ্লেষণে দেখা গেছে, সেরা তিনে থাকা পরীক্ষার্থীদের মধ্যে নাবিহা ছিলেন সেকেন্ড টাইম পরীক্ষার্থী। অর্থাৎ তিনি এর আগেও মেডিকেল ভর্তি পরীক্ষায় অংশ নিয়েছিলেন। অন্যদিকে প্রথম ও তৃতীয় স্থান অর্জনকারী দুই পরীক্ষার্থীই প্রথমবারের মতো মেডিকেল ভর্তি পরীক্ষায় অংশ নেন। এদিকে এবারের ভর্তি পরীক্ষায় সর্বোচ্চ নাম্বার পেয়ে এবার দেশসেরা হয়েছেন জাহাঙ্গীর আলম শান্ত এক শিক্ষার্থী। তিনি ঢাকার সরকারি বিজ্ঞান কলেজর ছাত্র এবং ৯১.২৫ নম্বর অর্জন করে সর্বোচ্চ নম্বর পেয়েছেন। তার রোল নম্বর ২৪১৩৬৭১। জানা গেছে, এবারের ভর্তি পরীক্ষায় মোট পাসের হার দাঁড়িয়েছে ৬৬ দশমিক ৫৭ শতাংশ। পরীক্ষায় অংশ নেন ১ লাখ ২০ হাজার ৪৪০ জন পরীক্ষার্থী, যা মোট আবেদনকারীর ৯৮ দশমিক ২১ শতাংশ। অনুপস্থিত ছিলেন ২ হাজার ১৯২ জন পরীক্ষার্থী এবং অনিয়মের দায়ে দুইজন পরীক্ষার্থীকে বহিষ্কার করা হয়। গত শুক্রবার (১২ ডিসেম্বর) সকাল ১০টা থেকে বেলা ১১টা ১৫ মিনিট পর্যন্ত দেশের ১৭টি কেন্দ্র ও ৪৯টি ভেন্যুতে একযোগে ২০২৫-২৬ শিক্ষাবর্ষের সরকারি ও বেসরকারি মেডিকেল কলেজে এমবিবিএস ও বিডিএস ভর্তি পরীক্ষা অনুষ্ঠিত হয়। স্বাস্থ্য শিক্ষা অধিদপ্তরের পরিচালক (চিকিৎসা শিক্ষা) অধ্যাপক ডা. মহিউদ্দিন মাতুব্বর জানান, পরীক্ষায় ৯৮ শতাংশের বেশি শিক্ষার্থী উপস্থিত ছিলেন। চলতি শিক্ষাবর্ষে সরকারি ও বেসরকারি মেডিকেল ও ডেন্টাল কলেজে মোট আসন রয়েছে ১৩ হাজার ৫১টি। এর বিপরীতে আবেদন করেন ১ লাখ ২২ হাজার ৬৩২ জন পরীক্ষার্থী। ফলে প্রতিটি আসনের বিপরীতে গড়ে নয়জনের বেশি পরীক্ষার্থী প্রতিযোগিতায় অংশ নেন, যা মেডিকেল শিক্ষায় প্রতিযোগিতার তীব্রতা আবারও তুলে ধরেছে।",
    "url": "https://www.dhakapost.com/health/416630",
    "date": "2025-12-14T18:38:12+06:00",
    "author": "জ্যেষ্ঠ প্রতিবেদক",
    "category": "health",
    "language": "bn",
    "token_count": 275,
    "scraped_at": "2026-02-05T13:44:57.836442"
  },
  {
    "title": "কোনো দলে নয়, স্বতন্ত্র লড়বেন আসিফ মাহমুদ",
    "body": "আসন্ন ত্রয়োদশ জাতীয় সংসদ নির্বাচন ঢাকা-১০ আসন থেকে স্বতন্ত্র প্রার্থী হিসেবে প্রতিদ্বন্দ্বিতা করবেন বলে জানিয়েছেন আসিফ মাহমুদ সজীব ভূঁইয়া। আজ (শুক্রবার) সকালে এক ফেসবুক পোস্টে এ কথা জানিয়েছেন তিনি। ত্রয়োদশ সংসদ নির্বাচনের তফসিল ঘোষণা করা হয়েছে গতকাল। তার আগের দিন অন্তর্বর্তী সরকারের দুই ছাত্র উপদেষ্টা আসিফ মাহমুদ সজীব ভূঁইয়া ও মাহফুজ আলম পদত্যাগ করেন। অন্তর্বর্তী সরকারের উপদেষ্টা পদ ছেড়ে দেওয়া আসিফ ও মাহফুজ কোন দলে যোগ দিচ্ছেন তা নিয়ে নানা গুঞ্জন ছিল। গুরুত্বপূর্ণ পদ নিয়ে এনসিপিতে যোগ দেবেন, গণঅধিকার পরিষদে যোগ দিয়ে বিএনপি জোটের প্রার্থী হবেন, আসিফকে নিয়ে রাজনৈতিক অঙ্গনে এমন নানা গুঞ্জন থাকলেও শেষ পর্যন্ত তিনি জানালেন বড় কোনো রাজনৈতিক দলে নয়, বরং ভোটের মাঠে স্বতন্ত্রই লড়বেন তিনি। ফেসবুক পোস্টে একটি ভিডিও জুড়ে দিয়েছেন আসিফ। এতে তাকে বলতে শোনা যায়— বাংলাদেশের ভবিষ্যৎ কেমন হবে তা নির্ধারণ করার সুযোগ এসেছে দীর্ঘ ১৭ বছর পর। নতুন বাংলাদেশ বিনির্মাণ, স্বপ্নের বাস্তবায়ন কঠিন, তবে অসম্ভব নয়। যুগ যুগ ধরে চলে আসা বিভাজনের রাজনীতি নয়, প্রতিটি নাগরিকের জন্য জনকল্যাণমুখি রাষ্ট্র প্রতিষ্ঠা; নতুন সামাজিক, রাজনৈতিক ও জিওপলিটিক্যাল বন্দোবস্তের বাস্তবায়ন জরুরি। তিনি আরও বলেন, এই লড়াই সহজ নয়। তবে মতিউর রহমান, তারামন বিবি, নূর হোসেন, ফেলানী, আবরার ফাহাদ, আবু সাঈদ ও মুগ্ধদের আত্মত্যাগের প্রেরণা নিয়ে আমি এই পুনর্গঠন ও বিনির্মাণের লড়াই চালিয়ে যেতে চাই। তিনি আরও বলেন, আসন্ন ত্রয়োদশ জাতীয় সংসদ নির্বাচনে আমি ধানমন্ডি, কলাবাগান, হাজারীবাগ, নিউ মার্কেট এবং কামরাঙ্গীর চরের একাংশ নিয়ে গঠিত ঢাকা ১০ সংসদীয় আসনে স্বতন্ত্র প্রার্থী হিসেবে দাঁড়াচ্ছি। বড় কোনো রাজনৈতিক দলের পৃষ্ঠপোষকতা, অসংখ্য নিবেদিত কর্মী, প্রচলিত ব্যবস্থায় প্রয়োজনীয় অর্থ— কোনোটাই আমার নেই। আপনাদের সহযোগিতা, সমর্থনই আমার একমাত্র অবলম্বন এবং আমার দায়বদ্ধতাও থাকবে শুধুমাত্র আপনাদের প্রতি। তিনি বলেন, আমি শুধু সংসদ সদস্য পদপ্রার্থী নই, গণভোটেরও প্রার্থী। এতগুলো প্রাণের বিনিময়ে দেশ সংস্কারের যে সুযোগ এসেছে, তা বাস্তবায়নে গণভোটে ‘হ্যাঁ’ ভোট দিন। আসিফ মাহমুদ তার বিষয়টি আজ পরিষ্কার করলেও পদত্যাগ করা আরেক ছাত্র উপদেষ্টা মাহফুজ আলম নির্বাচন করবেন কি না, বা করলে কোন দল থেকে করবেন এসব বিষয়ে নিশ্চিত কোনো তথ্য পাওয়া যায়নি।",
    "url": "https://www.dhakapost.com/politics/416095",
    "date": "2025-12-12T12:02:40+06:00",
    "author": "ঢাকা পোস্ট ডেস্ক",
    "category": "politics",
    "language": "bn",
    "token_count": 309,
    "scraped_at": "2026-02-05T13:45:02.548200"
  },
  {
    "title": "এভারকেয়ারে হাদি",
    "body": "ইনকিলাব মঞ্চের মুখপাত্র ও ঢাকা-৮ আসনের সম্ভাব্য স্বতন্ত্র প্রার্থী গুলিবিদ্ধ শরিফ ওসমান হাদিকে উন্নত চিকিৎসার জন্য রাজধানীর এভারকেয়ার হাসপাতালে নেওয়া হয়েছে। শুক্রবার (১২ ডিসেম্বর) রাত ৮টা ৫ মিনিটের দিকে হাদিকে বহনকারী আইসিইউ অ্যাম্বুলেন্সটি এভারকেয়ার হাসপাতালে পৌঁছায়। এর আগে সন্ধ্যা সাড়ে ৭টার দিকে ঢামেক হাসপাতাল থেকে হাদিকে বহনকারী অ্যাম্বুলেন্সটি এভারকেয়ারের উদ্দেশ্যে রওনা হয়। হাদির সর্বশেষ অবস্থা নিয়ে ঢাকা মেডিকেল কলেজ হাসপাতালের জরুরি বিভাগের আবাসিক চিকিৎসক (আরএস) ডা. মোস্তাক আহমেদ বলেন, শরিফ ওসমান হাদির ডান দিক দিয়ে গুলি ঢুকে বাম কানের পাশ দিয়ে বেরিয়ে গিয়েছে। সেই গুলির দুই-একটি অংশবিশেষ ব্রেনে রয়ে গেছে। তিনি আরও বলেন, গুলিবিদ্ধ হাদির নিউরোর অভিজ্ঞ সিনিয়র চিকিৎসকরা অস্ত্রোপচার করেছেন। এর আগে তার সিটিস্ক্যান করা হয়। সেখানে দেখা যায়, ছোট ছোট দুই-একটি প্রিলেট মানে ছোট পুঁতি থেকেও আরও ছোট ধাতব বলের অস্তিত্ব। অস্ত্রোপচারের সময় সেই রকম একটি প্রিলেট বের করা হয়েছে। আরও দুই-একটি ব্রেনের মধ্যে আছে। এই গুলির কারণে রোগীর ব্রেনের প্রেসার অনেক বেড়ে গিয়ে রক্তক্ষরণ হয়। রক্তক্ষরণ বন্ধের পাশাপাশি প্রেসার কমিয়ে আনার জন্য অস্ত্রোপচার করা হয়েছে। অস্ত্রোপচার শেষে তাকে এভারকেয়ার হাসপাতালে নেওয়া হয়েছে।",
    "url": "https://www.dhakapost.com/politics/416193",
    "date": "2025-12-12T20:33:18+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 165,
    "scraped_at": "2026-02-05T13:45:10.043425"
  },
  {
    "title": "‘কেউ কিছু জানে না, এমন অনেক মিটিং হচ্ছে’",
    "body": "‘কেউ কিছু জানে না, এমন অনেক মিটিং হচ্ছে’ বলে মন্তব্য করেছেন বিএনপির স্থায়ী কমিটির সদস্য আমির খসরু মাহমুদ চৌধুরী। বৃহস্পতিবার (৯ অক্টোবর) রাজধানীর গুলশানে বিএনপি চেয়ারপার্সনের রাজনৈতিক কার্যালয়ে ঢাকায় নবনিযুক্ত জার্মানির রাষ্ট্রদূত ড. রুডিগার লোটজের সঙ্গে বৈঠক শেষে এক সংবাদ সম্মেলনে এ মন্তব্য করেন তিনি। আওয়ামী লীগের এক নেতার বাসায় তিন দেশের কূটনীতিকদের বৈঠক প্রসঙ্গে আমির খসরু বলেন, কূটনীতিকরা কার বাসায় বৈঠক করবে, সেটা বিএনপি চিন্তা করে না। কতজন—কত জায়গায় মিটিং করবে—এ ব্যাপারে বিএনপির পক্ষ থেকে কোনো মন্তব্য নেই। কারও বাসায় বৈঠক করলে রাজনীতিতে কিছু আসে যায় না। কেউ জানে না, এমনও অনেক মিটিং হচ্ছে। তিনি বলেন, এগুলোর কোনো গুরুত্ব নেই আমাদের কাছে। আগামীর বাংলাদেশে গণতান্ত্রিক অর্ডার ফিরিয়ে আনব—এটাই গুরুত্বপূর্ণ। বাংলাদেশের জনগণ কী চায়, সেটাই বড় বিষয়। বাংলাদেশের জনগণের সিদ্ধান্তই গুরুত্বপূর্ণ। আমির খসরু বলেন, বিএনপি বলেছে ১৮ মাসের মধ্যে ১ কোটি কর্মসংস্থান করা হবে। এক কোটি কর্মসংস্থানের জন্য স্কিল ডেভেলপমেন্ট প্রয়োজন। স্কিল ডেভেলপমেন্টের জন্য জার্মানির সঙ্গে আমাদের সহযোগিতা অত্যন্ত গুরুত্বপূর্ণ। স্কিল উন্নয়নের জন্য জার্মানির সঙ্গে যৌথভাবে কী কী করা যায় সে ব্যাপারে আলোচনা হয়েছে। জার্মান বিনিয়োগ কীভাবে আরও বাড়ানো যায় সে ব্যাপারে আলোচনা হয়েছে। জার্মানি চীনে কিছু বিনিয়োগ করেছে, ভারতে কিছু বিনিয়োগ করেছে। এরই মধ্যে তারা বাংলাদেশকে আগামী দিনের বিনিয়োগের জন্য ভালো গন্তব্য হিসেবে বিবেচনা করছে। সুতরাং বাংলাদেশে জার্মানির বিনিয়োগ প্রত্যাশা করি; এ ব্যাপারে তাদের আগ্রহ আছে। বিনিয়োগের জন্য ভালো পরিবেশ দরকার উল্লেখ করে সাবেক এই মন্ত্রী বলেন, বাংলাদেশের বিনিয়োগে যে সমস্যাগুলো ছিল, সে বিষয়ে আমরা আমাদের অবস্থান পরিষ্কার করেছি, বিনিয়োগ সামিটে বিনিয়োগকারীদের কাছে আমাদের সিদ্ধান্ত লিখিতভাবে দিয়েছি, প্রত্যেকটি দূতাবাসে দিয়েছি। বিনিয়োগকারীরা জানেন, আমাদের সিদ্ধান্ত বাস্তবায়িত হলে বাংলাদেশে বিনিয়োগে কোনো সমস্যা থাকবে না। এক প্রশ্নের জবাবে আমির খসরু বলেন, বিনিয়োগের জন্য নির্বাচন ও দেশের স্থিতিশীলতা অবশ্যই দরকার। সবাই নির্বাচনের অপেক্ষায় আছে। নির্বাচিত সরকার এলে বিনিয়োগকারীরা স্বল্প, মধ্য ও দীর্ঘমেয়াদি সিদ্ধান্ত নিতে পারবে। সেজন্য সবাই নির্বাচনের অপেক্ষায় আছে। বিএনপি মহাসচিব মির্জা ফখরুল ইসলাম আলমগীরের নেতৃত্বে বৈঠকে আরও অংশ নেন দলের স্থায়ী কমিটি ও চেয়ারপারসন ফরেন অ্যাফেয়ার্স অ্যাডভাইজরি কমিটির সদস্য ড. আবদুল মঈন খান, বিএনপির ভারপ্রাপ্ত চেয়ারম্যানের আন্তর্জাতিক বিষয়ক উপদেষ্টা হুমায়ুন কবির এবং সাংগঠনিক সম্পাদক শামা ওবায়েদ।",
    "url": "https://www.dhakapost.com/politics/400683",
    "date": "2025-10-09T14:09:33+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 325,
    "scraped_at": "2026-02-05T13:45:11.637628"
  },
  {
    "title": "ওসমান হাদির ওপর গুলি নির্বাচন বানচালের চক্রান্তের অংশ : বুলবুল",
    "body": "ইনকিলাব মঞ্চের মুখপাত্র ওসমান হাদির ওপর হামলার প্রতিবাদে রাজধানীতে বিক্ষোভ সমাবেশ ও প্রতিবাদ মিছিল করেছে বাংলাদেশ জামায়াতে ইসলামী। দলটি বলছে, ওসমান হাদির ওপর গুলির ঘটনা নির্বাচন বানচালের চক্রান্তের অংশ। শুক্রবার (১২ ডিসেম্বর) রাতে রাজধানী ঢাকায় এ প্রতিবাদ মিছিল, বিক্ষোভ ও সমাবেশ অনুষ্ঠিত হয়। জামায়াতে কেন্দ্রীয় নির্বাহী পরিষদ সদস্য ও ঢাকা মহানগর দক্ষিণের আমির মো. নূরুল ইসলাম বুলবুল বলেন, তফসিল ঘোষণার পরদিনই টার্গেট কিলিংয়ের মাধ্যমে ওসমান হাদির ওপর গুলিবর্ষণ নির্বাচন বানচালের চক্রান্তের অংশ। এই হামলা গণতন্ত্রের অভিযাত্রাকে বাধাগ্রস্ত করা ছাড়া অন্য কিছু নয়। ওসমান হাদিকে হত্যার উদ্দেশ্যে সংঘটিত হামলা হচ্ছে জুলাই যোদ্ধাদের ভয়ভীতি দেখানোর চেষ্টা। তিনি বলেন, প্রধান উপদেষ্টা গলা ফুলিয়ে কথা বলেন, সিইসি গলা ফুলিয়ে কথা বলেন; কিন্তু ওসমান হাদির মতো একজন নেতার যদি নিরাপত্তা না থাকে, তাহলে সাধারণ জনগণের নিরাপত্তার অবস্থা কী, সেটি বলার অপেক্ষা রাখে না। সন্ত্রাসীদের রুখে দিতে আরেকটি অভ্যুত্থানের প্রস্তুতি নিতে তিনি ছাত্র-জনতাকে আহ্বান জানিয়ে বলেন, সরকার যদি সন্ত্রাসীদের দমন করতে না পারে, তবে মানুষ আবার অভ্যুত্থান ঘটাবে। ওসমান হাদিকে কেন হত্যা করতে হবে, কারা হত্যা করবে— এটি জনগণ বোঝে। ২৪ ঘণ্টার মধ্যে ওসমান হাদির ওপর হামলাকারীদের গ্রেপ্তার করতে না পারলে জনগণ রাজপথে নেমে আসতে বাধ্য হবে। তিনি সরকারের কাছে দাবি জানিয়ে বলেন, যারা ত্রয়োদশ জাতীয় সংসদ নির্বাচনের সম্ভাব্য প্রার্থী, তাদের নিরাপত্তা আজ থেকেই নিশ্চিত করতে হবে। ওসমান হাদিকে হত্যার পরিকল্পনাকারীসহ সন্ত্রাসীদের গডফাদারকে আইনের আওতায় এনে কঠোর শাস্তি নিশ্চিত করতে হবে। কেন্দ্রীয় মজলিসে শুরা সদস্য ও ঢাকা মহানগর দক্ষিণের সহকারী সেক্রেটারি মোহাম্মদ কামাল হোসেনের পরিচালনায় বায়তুল মোকাররম মসজিদের উত্তর গেটে অনুষ্ঠিত বিক্ষোভ সমাবেশে বক্তব্য রাখেন কর্মপরিষদ সদস্য ও ঢাকা মহানগর দক্ষিণের নায়েবে আমির অ্যাডভোকেট ড. হেলাল উদ্দিন, কেন্দ্রীয় মজলিসে শুরা সদস্য ও ঢাকা মহানগর দক্ষিণের সহকারী সেক্রেটারি ড. আব্দুল মান্নান ও শামসুর রহমান, মহানগর কর্মপরিষদ সদস্য, বাংলাদেশ শ্রমিক কল্যাণ ফেডারেশনের ঢাকা মহানগর দক্ষিণের সভাপতি আব্দুস সালাম, মহানগর কর্মপরিষদ সদস্য সৈয়দ জয়নুল আবেদীন, কামরুল আহসান হাসান, পল্টন থানা জামায়াতের আমির শাহীন আহমেদ খান, শাজাহানপুর থানা আমির মুহাম্মদ শরিফুল ইসলাম প্রমুখ।",
    "url": "https://www.dhakapost.com/politics/416214",
    "date": "2025-12-12T22:50:05+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 303,
    "scraped_at": "2026-02-05T13:45:13.246238"
  },
  {
    "title": "এবি পার্টির নতুন চেয়ারম্যান মঞ্জু, সাধারণ সম্পাদক ফুয়াদ",
    "body": "আগামী তিন বছরের জন্য আমার বাংলাদেশ (এবি) পার্টির চেয়ারম্যান নির্বাচিত হয়েছেন মজিবুর রহমান মঞ্জু এবং সাধারণ সম্পাদক নির্বাচিত হয়েছেন ব্যারিস্টার আসাদুজ্জামান ফুয়াদ। এর আগে তারা দলটির যথাক্রমে সদস্যসচিব ও যুগ্ম সদস্যসচিবের দায়িত্বে ছিলেন। নির্বাচনের ফলাফল অনুযায়ী দলটির প্রচার বিভাগ থেকে এ তথ্য নিশ্চিত করা হয়েছে। নতুন রাজনৈতিক বন্দোবস্ত, সেবা ও সমস্যা সমাধানের রাজনৈতিক স্লোগানকে সামনে নিয়ে যাত্রা শুরু করা আমার বাংলাদেশ পার্টির চেয়ারম্যান নির্বাচন গতকাল শুক্রবার দিনব্যাপী সোহরাওয়ার্দী উদ্যানে অনুষ্ঠিত হয়। একটানা রাত ৯টা পর্যন্ত ভোটগ্রহণ চলে। দেশ, বিদেশে অবস্থানরত প্রায় ২ হাজার ৮০০ কাউন্সিলর এই নির্বাচনে ভোট দেন। দেশের কাউন্সিলররা সশরীরে উপস্থিত হয়ে, প্রবাসে ও অসুস্থতাজনিত অনুপস্থিত কাউন্সিলররা অনলাইনে ভোট প্রদান করেন। নির্বাচনে এবি পার্টির প্রতিষ্ঠাতা আহ্বায়ক এএফএম সোলায়মান চৌধুরী, যুগ্ম আহ্বায়ক লে. কর্নেল (অব.) দিদারুল আলম ও প্রতিষ্ঠাতা সদস্য সচিব মজিবুর রহমান মঞ্জু চেয়ারম্যান পদে প্রতিদ্বন্দ্বিতা করেন। এবি পার্টির নেতৃবৃন্দ জানান, গঠনতন্ত্র অনুযায়ী গত ২৭ ও ২৮ জানুয়ারি নির্বাহী পরিষদের নির্বাচন অনুষ্ঠিত হয়। যেখানে ৬০ জন প্রার্থীর বিপরীতে ২১ জন নির্বাহী পরিষদ সদস্য নির্বাচিত হন। দিনভর ভোটগ্রহণ ও ভোট গণনা শেষে আজ (শনিবার) অনুষ্ঠিত জাতীয় কাউন্সিলে দলটির চেয়ারম্যান হিসেবে মজিবুর রহমান মঞ্জুর নাম ঘোষণা করা হয়। চেয়ারম্যান পদে ভোটগ্রহণ শেষে নির্বাচিত নির্বাহী পরিষদের সদস্যবৃন্দ ভোটের মাধ্যমে দলের সেক্রেটারি নির্বাচিত করেন ব্যারিস্টার আসাদুজ্জামান ফুয়াদকে। ঐতিহাসিক সোহরাওয়ার্দী উদ্যানে আয়োজিত কেন্দ্রীয় কাউন্সিল উদ্বোধন করেন জুলাই গণঅভ্যুত্থানের শহীদ পরিবার ও মুক্তিযোদ্ধা পরিবারবর্গ। সেখানে অতিথি হিসেবে উপস্থিত ছিলেন- বিএনপি মহাসচিব মির্জা ফখরুল ইসলাম আলমগীর, মাহমুদুদুর রহমান মান্না, নাগরিক কমিটির আহ্বায়ক নাসিরুদ্দিন পাটোয়ারীসহ দেশবরেণ্য রাজনৈতিক নেতৃবৃন্দ ও সুধীজনরা।",
    "url": "https://www.dhakapost.com/politics/335757",
    "date": "2025-01-11T14:30:29+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 234,
    "scraped_at": "2026-02-05T13:45:14.844852"
  },
  {
    "title": "বিএনপির প্রার্থী তালিকার বেশিরভাগই গডফাদার : নাসীরুদ্দীন পাটওয়ারী",
    "body": "জাতীয় নাগরিক পার্টির (এনসিপি) মুখ্য সমন্বয়ক নাসীরুদ্দীন পাটওয়ারী বলেছেন, ‘বিএনপির প্রার্থী তালিকা হতাশাজনক। অধিকাংশই গডফাদার। আমরা আশা করেছিলাম গণঅভ্যুত্থান-পরবর্তী সময়ে তারা কিছু ভালো প্রার্থী দেবে। কিন্তু দেখা গেল কৌশলে ছাত্রদল ও যুবদলসহ তরুণদের খারিজ করা হয়েছে। তাদের আমাদের দলে স্বাগত জানাই।’ সোমবার (৩ নভেম্বর) সন্ধ্যায় রাজধানীর বাংলামোটরে দলের অস্থায়ী কার্যালয়ে সমসাময়িক রাজনৈতিক পরিস্থিতি নিয়ে সাংবাদিকদের ব্রিফিংয়ে তিনি এসব কথা বলেন। নাসীরুদ্দীন পাটওয়ারী বলেন, ‘তারেক রহমান দেশে আসছেন শুনে খুশি হলাম। আরও আগেই আসা উচিত ছিল। আমরা একসঙ্গে বসতে চাই। বিএনপি চেয়ারপারসন খালেদা জিয়ার তিনটি আসনে প্রতিদ্বন্দ্বিতা করাকেও অভিনন্দন জানাই।’ খালেদা জিয়াকে গণতন্ত্রের প্রতীক উল্লেখ করে তিনি বলেন, ‘এখন বিএনপির গণতন্ত্র একমাত্র ব্যক্তিত্ব বলতে তাকেই বুঝি। গণঅভ্যুত্থান না হলে হয়ত তিনি নির্বাচন করার সুযোগ পেতেন না। তাই জুলাই অভ্যুত্থানকেও স্বীকৃতি দেওয়া উচিত।’ এনসিপির মুখ্য সমন্বয়ক বলেন, ‘জুলাই সনদ বাস্তবায়ন আদেশ ড. মুহাম্মদ ইউনূসকে দিতে হবে। এখানে রাষ্ট্রপতির স্বাক্ষরের কোনো সুযোগ নেই। এমনটি চেষ্টা করা হলে ছাত্রসমাজ আবারও মাঠে নামবে। সনদ বাস্তবায়ন আদেশের নির্দিষ্ট তারিখ ঘোষণা করতে হবে।’ নাসীরুদ্দীন পাটওয়ারী বলেন, ‘একটি-দুটি আসন দিয়ে ছোট দলগুলোর নিজস্বতা নষ্ট করতে চায় বড় দু’একটা দল। আমরা মনে করি প্রত্যেকটি দলকে নিজস্ব প্রতীকে নির্বাচন করার সুযোগ দিতে হবে। কোনো বড় দল ছোট দলের কাছে প্রতীক বিক্রি করলে তাদের ভোট না দেওয়ার আহ্বান জানাই।’ তিনি বলেন, ‘আমরা বিএনপি ও জামায়াতকে ভয় পাইনি। জনগণের পক্ষে আমাদের অবস্থান। বিএনপি ও জামায়াত বিভিন্ন সুবিধা আদায় করার প্রতিযোগিতা করছে। সরকারকে এই দুটি দলকে বোঝাতে হবে।’",
    "url": "https://www.dhakapost.com/politics/406762",
    "date": "2025-11-03T22:25:53+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 225,
    "scraped_at": "2026-02-05T13:45:16.432577"
  },
  {
    "title": "সশস্ত্র বাহিনী জাতির আস্থার প্রতীক : তারেক রহমান",
    "body": "সশস্ত্র বাহিনীর বলিষ্ঠ ভূমিকা এই বাহিনীকে জাতির আস্থার প্রতীকে পরিণত করেছে, ভবিষ্যতেও এই ভূমিকা অব্যাহত থাকবে বলে আশা প্রকাশ করেছেন বিএনপির ভারপ্রাপ্ত চেয়ারম্যান তারেক রহমান। সশস্ত্র বাহিনী দিবস উপলক্ষ্যে বৃহস্পতিবার (২০ নভেম্বর) তার নিজের ভেরিফায়েড ফেসবুক পেজে দেওয়া এক স্ট্যাটাসে এ কথা বলেন তিনি। তারেক রহমান বলেন, ‘সশস্ত্র বাহিনী দিবস উপলক্ষ্যে আমি বাংলাদেশ সেনা, নৌ ও বিমান বাহিনীর সব সদস্যকে জানাই আন্তরিক শুভেচ্ছা ও অভিনন্দন। সশস্ত্র বাহিনীর সব সদস্য ও তাদের পরিবারের আমি সুখ, শান্তি ও কল্যাণ কামনা করি। এই দিবসে সশস্ত্র বাহিনীর সার্বিক সাফল্য, উন্নতি ও অগ্রগতি কামনা করি এবং স্বাধীনতা যুদ্ধে সশস্ত্র বাহিনীর আত্মদানকারী শহীদদের আত্মার মাগফিরাত কামনা করি। তিনি বলেন, ‘১৯৭১ সালের ২১ নভেম্বর মুক্তিযুদ্ধ চলাকালে বাংলাদেশের সামরিক বাহিনী গঠিত হয়। এ কারণে মুক্তিযুদ্ধের অগ্রযাত্রা ও বিজয়ের স্মারক হিসেবে প্রতি বছর ২১ নভেম্বর দিনটি সশস্ত্র বাহিনী দিবস হিসেবে পালিত হয়ে আসছে। নির্ভিক সাহসিকতা, শৌর্য, সংকল্পবদ্ধ শৃঙ্খলা দিয়ে তৈরি জাতির এক গর্বিত প্রতিষ্ঠান সশস্ত্র বাহিনী। ‘৭১ এর রনাঙ্গণে এই বাহিনীর অসীম সাহসী ভূমিকা ইতিহাসের এক উজ্জল অধ্যায়। আমাদের স্বাধীনতা-সার্বভৌমত্ব ও ভৌগলিক অখণ্ডত্ব রক্ষায় সশস্ত্র বাহিনীর দেশপ্রেমিক সদস্যরা অতন্দ্র প্রহরীর ভূমিকা পালন করে চলেছে। বিশ্বশান্তি রক্ষায় বাংলাদেশের সশস্ত্র বাহিনীর ভূমিকা আন্তর্জাতিক সম্পর্ককে আরও শক্তিশালী ও প্রশংসনীয় করেছে। তিনি আরও বলেন, আমি আশা করি ভবিষ্যতেও এই ভূমিকা অব্যাহত থাকবে। দেশের সব প্রাকৃতিক দুর্যোগ ও দুর্বিপাকের সময় সশস্ত্র বাহিনীর বলিষ্ঠ ভূমিকা এই বাহিনীকে জাতির আস্থার প্রতীকে পরিণত করেছে। বিএনপির ভারপ্রাপ্ত চেয়ারম্যান বলেন, ‘মহান স্বাধীনতার ঘোষক সাবেক রাষ্ট্রপতি, সাবেক সেনাপ্রধান শহীদ জিয়াউর রহমান বাংলাদেশ সশস্ত্র বাহিনীকে আধুনিক বিশ্বের সঙ্গে সংগতি রেখে একটি প্রযুক্তি নির্ভর, গতিশীল ও দক্ষ বাহিনী হিসেবে গড়ে তোলার লক্ষ্যে ব্যাপক কর্মসূচি গ্রহণ এবং বাস্তবায়ন করেছিলেন। তিনিই বাংলাদেশ সশস্ত্র বাহিনীকে সুশিক্ষিত ও পেশাদার বাহিনীতে পরিণত করেছিলেন। সাবেক রাষ্ট্রপতি শহীদ জিয়ার সময় থেকেই বাংলাদেশের সশস্ত্র বাহিনী সুশৃঙ্খল, ক্ষিপ্র ও সদা তৎপর এক আধুনিক বাহিনীতে পরিণত হয়, যা বিশ্বের যেকোন আধুনিক রাষ্ট্রের সেনাবাহিনীর সমকক্ষ। একইভাবে দেশনেত্রী খালেদা জিয়া প্রধানমন্ত্রী থাকাকালীন সশস্ত্র বাহিনীকে আরও আধুনিক বাহিনী হিসেবে গড়ে তোলেন, যা বৈশ্বিক পরিসরে ব্যাপক অবদান রাখে। ভবিষ্যতেও আমাদের এ প্রয়াস অব্যাহত থাকবে।’ বিএনপির শীর্ষ এই নেতা বলেন, ‘আমি গভীর শ্রদ্ধায় স্মরণ করছি মুক্তিযুদ্ধে নিজের জীবনদানকারী বীরশ্রেষ্ঠ সিপাহী মোস্তফা কামাল, বীরশ্রেষ্ঠ ক্যাপ্টেন মহিউদ্দিন জাহাঙ্গীর, বীরশ্রেষ্ঠ সিপাহী হামিদুর রহমান, বীরশ্রেষ্ঠ রুহুল আমিন, বীরশ্রেষ্ঠ ফ্লাইট লেফটেন্যান্ট মতিউর রহমান, বীরশ্রেষ্ঠ ল্যান্স নায়েক নুর মোহাম্মদ শেখ ও বীরশ্রেষ্ঠ ল্যান্স নায়েক মুন্সী আব্দুর রউফকে। আমি সশস্ত্র বাহিনী দিবসের সব কর্মসূচির সার্বিক সাফল্য কামনা করি।’",
    "url": "https://www.dhakapost.com/politics/411036",
    "date": "2025-11-20T19:29:54+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 374,
    "scraped_at": "2026-02-05T13:45:18.032347"
  },
  {
    "title": "জামায়াত পতিত ফ্যাসিস্টদের সঙ্গে কাজ করছে : রিজভী",
    "body": "জামায়াতে ইসলামী পতিত ফ্যাসিস্টদের সঙ্গে কাজ করছে বলে মন্তব্য করেছেন বিএনপির সিনিয়র যুগ্ম মহাসচিব রুহুল কবির রিজভী। বৃহস্পতিবার (২৫ সেপ্টেম্বর) নয়া পল্টনের কেন্দ্রীয় কার্যালয়ে সাংবাদিকদের প্রশ্নের জবাবে বিএনপির জ্যেষ্ঠ যুগ্ম মহাসচিব এই মন্তব্য করেন। তিনি বলেন, ‘অনেকে যারা বলেন, ফ্যাসিস্টদের প্রত্যাবর্তন ঘটানোর জন্য চিন্তা করছেন, তাদের সঙ্গে বন্ধুত্ব করার জন্য চিন্তা করছেন, তারা কী ইতিহাস থেকে কোনো শিক্ষা নেননি? আমাদের দেশে ইসলামপন্থি একটি রাজনৈতিক দল বরাবরই আমার মনে হয়েছে আওয়ামী লীগকে সন্তুষ্ট করার জন্য কাজ করছে…. তারা এদেশে রাজনীতি করার সুযোগ পেয়েছেন শহীদ জিয়াউর রহমানের কাছ থেকে… তারা (জামায়াতে ইসলামী) নিষিদ্ধ দল ছিল… শহীদ জিয়া তাদেরকে রাজনীতি করার সুযোগ দিয়েছেন। রিজভী বলেন, কিন্তু এমন কোনো তাদের মিটিং নেই, এমন কোনো তাদের কর্মসূচি নেই যে, তারা স্বাধীনতার ঘোষক জিয়াউর রহমানকে সমর্থন করেননি এবং তীব্র ভাষায় সমালোচনা করেননি। এরপরে আমরা দেখেছি, প্রতিটি ঘটনায় তারা আওয়ামী লীগের সঙ্গে, আওয়ামী লীগের সিদ্ধান্তের সঙ্গে এক হয়ে কাজ করেছেন। উদাহরণ তুলে ধরে রিজভী বলেন, ১৯৮৬ সালে নির্বাচনে যাওয়া, সেটাও তারা আওয়ামী লীগের সঙ্গে নির্বাচনে গেছে.. মানুষকে প্রতিশ্রুতি দিয়েছে এক, আর কাজ করেছে আারেক। ঠিক একই ভাবে তারাও (জামায়াতে ইসলামী) করেছে। এরপর আমরা দেখেছি তত্ত্বাবধায়ক সরকারের দাবিতে আওয়ামী লীগ যে আন্দোলন করল, সেই আন্দোলনেও জ্বালাও-পোড়াও যে আন্দোলন হয়েছিলো, সেটিতেও আওয়ামী লীগের সঙ্গে তারাও করেছে। তিনি আরও বলেন, বিভিন্ন জায়গায় ওই সময়ে তারা হত্যাও করেছে। রাজশাহী বিশ্ববিদ্যালয়ে ছাত্র টিটোকে শিবির (ইসলামী ছাত্র শিবির) গুলি করে হত্যা করেছিল, ১৯৯৫-৯৬ সালে যে আন্দোলন হয়েছিলো.. এটা তো কারো ভুলে যাওয়ার কথা নয়। ২০০৮ সালের নির্বাচনে যাওয়া… ম্যাডাম (খালেদা জিয়া) যেতে চাননি…তাদেরই নেতারা বাধ্য করেছিল, না হলে তারা স্বতন্ত্রভাবে করবে। এখন আবার তারা স্বরূপে বেরিয়েছেন এবং আওয়ামী লীগের পূনর্বাসন চাচ্ছেন, ভারতের সঙ্গে ভালো সম্পর্ক চাচ্ছেন। কিন্তু এটাও আমাদের মনে রাখতে হবে এই দেশটি শেখ হাসিনার মতো রক্ত পিপাসু দানবকে প্রশ্রয় দিয়েছে নিজ দেশের মানুষকে হত্যা করার জন্য। বিএনপির এই নেতা বলেন, কখনোই কোনো রক্ত পিপাসু, গণতন্ত্র ধ্বংসকারী এবং নিজের দেশের যে হত্যা করে ক্ষমতাকে চিরতরে আঁখড়ে রাখার যার ভাসনা ছিল, এরকম বাংলাদেশী মডেলে যে ফ্যাসিবাদ কায়েম করেছিলেন, শেখ হাসিনা সেই ফ্যাসিবাদের পূনরুত্থান বা পুনর্জাগরণের কোনো সুযোগ বাংলাদেশে নেই। ‘এদেশের মানুষ মধ্যপন্থি, এদেশের মানুষ ধর্মভীরু কিন্তু গণতন্ত্র প্রিয়। তারা কথা বলতে চায় নির্ভয়ে, তারা এক-দুই বেলা কম খেলেও তাদের কন্ঠের আওয়াজ তীব্র করতে চায়। সেদেশের মানুষকে জোর করে ফ্যাসিবাদের নতুন ধারায় কেউ মনে করে যে নিয়ে আসতে চাইবে এটা জনগণ হতে দেবে না। রিজভী বলেন, যে প্রধান মন্ত্রী সরাসরি গুলির জন্য নির্দেশ দিচ্ছেন এবং গতকাল যেসব ডকুমেন্ট ও টেলিফোন কথোপকথনের ক্লিপসহ আন্তর্জাতিক অপরাধ ট্রাইব্যুনালে হাজির করা হয়েছে, এসব যে কেউ শুনলে শিহরিত হয়ে উঠবে। আমরা যারা গণতন্ত্রের জন্য লড়াই করেছি, আন্দোলন করেছি, রাজনীতি করেছি আমরা প্রত্যেকে মৃত্যুর মুখোমুখি ছিলাম। শেখ হাসিনার বর্বরতা আমরা স্বচক্ষে দেখেছি, নিজেরা নিপীড়নের শিকার হয়েছি, দিনের পর দিন রিমান্ডে থেকেছি, মাসের পর মাস জেলখানায় থেকেছি… তার ভয়াবহতা আমরা দেখেছি। কিন্তু এর গভীরে যে আরও ভয়াবহতা ছিল.. তারা একটি আন্দোলনকে দমানোর জন্য কী ভয়ংকর পরিণতির দিকে নিয়ে গিয়েছিল, সেটা এখন প্রতিদিনকার যে আলামতগুলো আদালতে জমা হচ্ছে, সেখানে উপস্থাপন করা হচ্ছে তা থেকে বুঝা যায়। সাবেক প্রধান মন্ত্রীর টেলিফোন কথোপকথনের যে বিষয়গুলো উপস্থাপন করা হচ্ছে, তাতেই আমাদের মধ্যে উদ্বেগ-শঙ্কা দেখা দিচ্ছে বলে উল্লেখ করে রিজভী বলেন, যদি এই ফ্যাসিবাদী শক্তির আবার পুনরুত্থান ঘটে তাহলে ৫ আগস্টের আন্দোলনকামী মানুষ, গণতন্ত্রকামী মানুষের কী ভয়ংকর পরিণতি ভোগ করতে হবে সেটা চিন্তা করে শরীরের লোম শিহরে উঠে। হেলিকপ্টার থেকে গুলি করার নির্দেশ দিচ্ছেন, যত সরকারি ভবনে আগুন জ্বালিয়েছে, মেট্রোরেলের স্টেশনে যে আগুন লাগানো হলো সব শেখ হাসিনার নির্দেশে হয়েছে সেটা আজ সেই টেলিফোনের কথোপকথনে থেকে বেরিয়ে আসছে, সত্য বেরিয়ে আসছে। অথচ ওই সমস্ত নাশকতার ঘটনায় তখন আন্দোলনকারী মানুষদের ওপরে চাপানো হয়েছে। আমাদেরকে ওই সময়ে মেট্রোরেল স্টেশনের পোড়ানোর মামলায় আসামী করা হয়েছিলো, নজরুল ইসলাম খানসহ আরও অনেকে ওই সময়ে যারা গ্রেপ্তার হয়েছেন। অথচ এখন আমরা প্রমাণ পাচ্ছি এইসব ঘটনার সব নির্দেশনা দিয়েছেন শেখ হাসিনা নিজেই। নাশকতার যে অভিযোগ ওই সময় করা হয়েছে সেই নাশকতা তিনি (শেখ হাসিনা) নিজে সৃষ্টি করেছেন….। তিনি (শেখ হাসিনা) এমন এক সর্বনাশা খেলায় মেতেছিলেন যার ফলে দেশ, জাতি এবং মানুষের জানমাল বিপন্ন হয়েছিল ওইসময়ে। রিজভী বলেন, এই অন্তবর্তীকালীন সরকারের কিছু উপদেষ্টার কর্মকান্ডে সরকারের নিরপেক্ষতা নিয়ে জনমনে প্রশ্ন উঠছে। আজকের গণমাধ্যমে এসেছে, উপদেষ্টা সজীব ভূঁইয়া তার নিজ এলাকায় সবচেয়ে বেশি বরাদ্দ নিয়েছেন….প্রায় আড়াই হাজার কোটি টাকা। এটা এক ধরনের বৈষম্য এবং উদ্দেশ্যপ্রণোদিত কাজ। তিনি অন্তর্বর্তীকালীন সরকারের সুযোগ কাজে লাগিয়ে নিজের এলাকা উন্নয়নের নামে ভবিষ্যতে এমপি হওয়ার প্রস্তুতি নিচ্ছেন বলে আশঙ্কা প্রকাশ করেছেন সাধারণ মানুষ। রিজভী আরও বলেন, একজন উপদেষ্টা কিংবা একজন সরকারি উচ্চ পর্যায়ের আমলা কী নিজের এলাকায় হাজার হাজার কোটি টাকার সরকারি বরাদ্দ নিয়ে উন্নয়ন কর্মকাণ্ড চালাতে পারেন? সারা দেশকে বঞ্চিত রেখে এটি করা সম্পূর্ণরূপে অনৈতিক এবং নীতিবিরোধী। আমরা শুনেছি, কেবিনেট সচিব একটি বিশেষ রাজনৈতিক দলের প্রতি অনুগত। তিনি হয়তো অবসরের পরে নির্বাচনেও অংশ নিতে পারেন। এটি দুঃখজনক এবং সরকারি শৃঙ্খলা ও স্বচ্ছতার পরিপন্থী।",
    "url": "https://www.dhakapost.com/politics/397511",
    "date": "2025-09-25T16:40:36+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 752,
    "scraped_at": "2026-02-05T13:45:19.647581"
  },
  {
    "title": "তিন উপদেষ্টার নিরপেক্ষতা নিয়ে উদ্বেগ, ‘সময় এলে প্রমাণসহ নাম প্রকাশ’",
    "body": "অন্তর্বর্তী সরকারের তিন উপদেষ্টার ‘বিতর্কিত’ কর্মকাণ্ড নিয়ে উদ্বেগ প্রকাশ করেছেন বাংলাদেশ জামায়াতে ইসলামীর সেক্রেটারি জেনারেল মিয়া গোলাম পরওয়ার। তিনি বলেন, যদি প্রয়োজন মনে করা হয়, সময় এলে প্রমাণসহ এই তিনজন উপদেষ্টার নাম জনগণের সামনে আনা হবে। আট দলের পক্ষ থেকে সরকারের কাছে সতর্কতার আহ্বান জানানো হয়েছে, যাতে নির্বাচনের নিরপেক্ষতা বজায় থাকে। রোববার (১৬ নভেম্বর) দুপুরে রাজধানীর মগবাজার আল ফালাহ মিলনায়তনে জামায়াত নেতৃত্বাধীন আট দলীয় জোটের পক্ষ থেকে আয়োজিত সংবাদ সম্মেলনে তিনি এই উদ্বেগের কথা তুলে ধরেন। মিয়া গোলাম পরওয়ার বলেন, ‘আমরা চাই প্রধান উপদেষ্টা পুরোপুরি নিরপেক্ষ থাকুন। তবে তিনজন উপদেষ্টা সরকারের নীতিনির্ধারণ প্রক্রিয়ায় বিভ্রান্তিকর বা মিসগাইডিং ভূমিকা নিচ্ছেন বলে আমরা উদ্বিগ্ন।’ তিনি আরও বলেন, এই ইস্যু ফরমালি এবং ইনফরমালি উত্থাপন করা হয়েছে। ‘প্রয়োজন হলে আমরা প্রমাণসহ তাদের নাম প্রকাশ করব। আমাদের হাতে তথ্য আছে যা ভবিষ্যতে জনগণের সামনে আনা হবে।’ জোটের শীর্ষ নেতারা মনে করেন, নির্বাচন ও গণভোটের নিরপেক্ষতা ক্ষুণ্ন হলে দেশের রাজনৈতিক পরিবেশে স্থায়ী প্রভাব পড়তে পারে। তাই তারা প্রধান উপদেষ্টার কাছে চাইছেন স্পষ্টভাবে নির্দেশনা এবং সতর্ক নজরদারি। মিয়া গোলাম পরওয়ার বলেন, ‘উপদেষ্টা তত্ত্বাবধানের দায়িত্ব সঠিকভাবে পালন না করলে, অবাধ নির্বাচন কার্যকর হবে কি না, তা প্রশ্নবিদ্ধ হবে। আমরা চাই প্রধান উপদেষ্টা সব পদক্ষেপে প্রজ্ঞা ও দূরদর্শিতা প্রয়োগ করুন।’ তিনি আরও উল্লেখ করেন, সরকারের সাথে তাদের বিভিন্ন বৈঠকে এই বিষয়গুলো খোলাখুলিভাবে আলোচনা হয়েছে। প্রয়োজনে আন্দোলনের চলাকালীন সময়ে যেকোনো সময় প্রধান উপদেষ্টার সঙ্গে এই বিষয়গুলো নিয়ে সরাসরি আলাপ করা যাবে। আট দলের পক্ষ থেকে জানানো হয়, লেভেল প্লেয়িং ফিল্ড নিশ্চিত না হলে আন্দোলন অব্যাহত থাকবে। এই প্রসঙ্গে জামায়াত সেক্রেটারি বলেন, ‘আমাদের আন্দোলনের লক্ষ্য নির্বাচনের গতি ব্যাহত করা নয়। বরং, এটি নির্বাচনকে আরও সুষ্ঠু এবং জনগণের প্রতি দায়বদ্ধ করার ক্ষেত্রে ভূমিকা রাখবে।’ এ সময় উপস্থিত অন্যান্য জোট নেতারা সরকারের প্রতি আহ্বান জানিয়েছেন, দেশের অধিকাংশ জনগোষ্ঠীর অনুভূতি ও আকাঙ্ক্ষাকে গুরুত্ব দিতে হবে, যাতে নতুন রাজনৈতিক সম্ভাবনা কোনো চাপে ভেস্তে না যায়। একই সঙ্গে জাতীয় নির্বাচন ও গণভোট একই দিনে অনুষ্ঠিত হলে সম্ভাব্য জটিলতা স্পষ্ট করার জন্য সরকারকে জাতির কাছে ব্যাখ্যা দিতেও আহ্বান জানান দলগুলোর নেতারা। মিয়া গোলাম পরওয়ার সবশেষে বলেন, ‘আমাদের আন্দোলন অব্যাহত থাকবে। লিয়াজু কমিটি পরবর্তী কর্মসূচি নিয়ে আলোচনা করে তা ঘোষণা করবে। দেশের জনগোষ্ঠীর আকাঙ্ক্ষা ও অনুভূতিকে গুরুত্ব দিতে সরকার সচেষ্ট থাকুক, যাতে নতুন রাজনৈতিক সম্ভাবনা চাপে ভেস্তে না যায়।’",
    "url": "https://www.dhakapost.com/politics/409846",
    "date": "2025-11-16T14:10:52+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 350,
    "scraped_at": "2026-02-05T13:45:21.220419"
  },
  {
    "title": "প্রার্থী বদলের আহ্বান জীবা আমিনার",
    "body": "বিএনপির কেন্দ্রীয় নির্বাহী কমিটি ও অ্যাসিস্ট্যান্ট টু দ্য চেয়ারপার্সন ফরেন অ্যাফেয়ার্স কমিটির সদস্য জীবা আমিনা আলগাজি অভিযোগ করেছেন, ঝালকাঠি-২ আসনে আগামী নির্বাচনের জন্য মনোনীত প্রার্থী ইলেন ভুট্টো নিজের ইউনিয়নেও বিগত সময়ে উন্নয়ন করতে পারেননি। মনোনয়ন পাওয়ার আগে-পরে তিনি আওয়ামী লীগ ও জাতীয় পার্টির নেতাকর্মীদের নিয়ে সখ্যতা সৃষ্টি করেছেন, যে কারণে স্থানীয় বিএনপির অনুসারীরাও বিক্ষুব্ধ হয়েছেন। ফলে, বিগত দিনের অভিজ্ঞতা ও উন্নয়নহীনতার কারণেই ইলেন ভুট্টোর জায়গায় নতুন কাউকে মনোনয়ন প্রত্যাশা করছে নলছিটির মানুষেরা। রোববার (৯ নভেম্বর) সন্ধ্যায় গুলশানে নিজের কার্যালয়ে সাংবাদিকদের সামনে তিনি এ কথা বলেন। বিএনপির মহিলা দলের অন্যতম সহ-সভাপতি জীবা আমিনা বলেন, আগামী দিনের ভোটে মূল চ্যালেঞ্জ নতুন ভোটাররা। দল থেকে করা জরিপে সেগুলো সঠিকভাবে এসেছে কিনা, আমি জানি না। সাধারণ ভোটার, নতুন ভোটাররা আগামী বাংলাদেশ নির্মাণের অন্যতম প্রধান সহযোদ্ধা, তাদের মতামত নির্বাচনে বড় প্রভাব ফেলবে। যে কারণে অত্যন্ত গুরুত্বের সঙ্গে প্রার্থী নির্ধারণ করা জরুরি। এসময় প্রশ্নের উত্তরে জীবা আমিনা উল্লেখ করেন, মনোনয়ন না পেলেও তিনি স্বতন্ত্র নির্বাচনে অংশ নেবেন না। তার মন্তব্য ‘আমি বেগম খালেদা জিয়ার রাজনীতি করেছি, আমি তার বিরুদ্ধে যেতে পারবো না। আমাদের দলের প্রতিষ্ঠাতা জিয়াউর রহমানের রাজনীতির আদর্শ আমি লালন করি, আমাদের নেতা তারেক রহমান দেশের নতুন এক আকাঙ্ক্ষার প্রতীক। আমরা সবাই তার নেতৃত্বে ঐক্যবদ্ধ।’ তিনি বলেন, আমি মনে করি যে আমার দলের সিদ্ধান্ত অবশ্যই আমি মেনে নেব। যে সিদ্ধান্তই হোক। আমার মতো মানুষ তো রাস্তাঘাটে সবসময় ভীষণ সক্রিয়। আমি একটা কথা স্পষ্টভাবে বলতে চাই—আমার অনুরোধ হলো, এমন একজনকে যেন আবার আমাদের ওপর চাপিয়ে না দেওয়া হয়, যার কারণে আমাদের নেতাকর্মীরা হতাশ হয়ে পড়বে। আমি মনে করি, এতে সাধারণ জনগণও মারাত্মকভাবে ক্ষতিগ্রস্ত অবস্থায় পড়বে। জীবা আমিনা দাবি করে বলেন, এখন যা শোনা যাচ্ছে, ওনার (ইলেন ভুট্টো) সঙ্গে অনেক আওয়ামী লীগের ঠিকাদার শ্রেণির লোকজন যুক্ত আছেন। আমার এলাকার মানুষজন প্রায়ই বলি, উনি তো আসলে ‘ঠিকাদার লেডি’—একজন হ্যান্ডব্যাগ ক্যারিয়ার ছাড়া আর কিছু নন। উনাকে যদি আবার নিয়ে আসা হয়, তাহলে কোনো উন্নয়নই হবে না। কারণ, উনার নিজের ইউনিয়নেই কোনো উন্নয়ন হয়নি। জীবা আমিনা প্রশ্ন রেখে বলেন, আমরা এমন একজনকে কেন বেছে নেব? আমার অনুরোধ থাকবে, দল যেন এমন একজন ব্যক্তিকে মনোনয়ন দেয়, যিনি সত্যিই এলাকার জনগণের জন্য কাজ করবেন, নেতাকর্মীদের পাশে থাকবেন এবং দলকে আরও শক্তিশালী করবেন। পার্লামেন্টে যাওয়া শুধু পার্লামেন্টে বসার জন্য নয় বলে উল্লেখ করে এই নারী নেত্রী বলেন, সেখানে কাজ করার, অবদান রাখার প্রয়োজন আছে। সংসদ সদস্য মানেই তো দেশের নীতিনির্ধারক। কিন্তু আমার মনে হয়, তিনি সেই যোগ্যতা রাখেন না। আমি জানি না, আপনারা তাকে নেনেন কিনা—কিন্তু সংসদে ওনার কার্যকালীন সময়ে আমি কখনো তাঁক কোনো বিষয়ে কথা বলতে শুনিনি। দুর্ভাগ্যজনকভাবে তার মধ্যে সেই সক্ষমতা নেই। তিনি আরো বলেন, সবচেয়ে খারাপ লাগে এই ভেবে যে, আমরা ঝালকাঠির মানুষ—এখানকার শিক্ষার মান, চিন্তাভাবনা অনেক উন্নত। আমাদের মতো মানুষকে যদি এমন একজন ব্যক্তি প্রতিনিধিত্ব করেন, যিনি কোনোভাবেই এলাকার উন্নয়নে অবদান রাখতে পারেননি, সেটা মেনে নেওয়া সত্যিই কঠিন। তিনি আরও বলেন, আজকে আমাদের দেশে তরুণ ভোটারের সংখ্যা কিন্তু বিশাল। এখনকার ভোটারদের বড় একটি অংশই ৩৫ বছরের নিচে। কয়েক বছর আগেও এ সংখ্যা এত বেশি ছিল না। এখন প্রশ্ন হলো—এই তরুণ প্রজন্ম ওই ব্যক্তিকে কীভাবে দেখবে? তারা কি তাদের বাবা-মায়েরা যেভাবে তাকিয়েছেন, সেই একইভাবে তাকাবে? আমার মনে হয়, না। তবে একটা বিষয় অবশ্যই বলা দরকার—যারা বয়সে একটু বড় হলেও সবসময় মাঠে-ময়দানে ছিলেন, জনগণের পাশে থেকেছেন, মানুষ কিন্তু তাদের দেখেছে, চেনে। আমরাও মাঠে থেকে অনেক কঠিন পরিস্থিতি সামলেছি নিজেরা। জীবা আমিনা মনে করেন, জনগণ এখন অনেক সচেতন। তারা গত ২৫ বছরে সব দেখেছে—ভালো সময়ও, খারাপ সময়ও। বিশেষ করে এই সময়ের বেশির ভাগটাই ছিল আওয়ামী লীগের শাসনকাল। আর এই সময়ে যে অত্যাচার, নির্যাতন, নানা ধরনের সংকট হয়েছে—সেটা জনগণ খুব ভালোভাবেই জানে ও মনে রেখেছে। ইলেন ভুট্টো প্রসঙ্গে জীবা আমিনা বলেন, আমি মনে করি না যে কিছু ভিন্ন বলছি, তবে পরিবর্তন অবশ্যই আসা উচিত। প্রশ্ন হলো—এলাকার সমস্যা আসলে কোথায়, আর সেই সমস্যাগুলো আপনি কীভাবে চিহ্নিত করছেন?",
    "url": "https://www.dhakapost.com/politics/408171",
    "date": "2025-11-09T20:43:57+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 593,
    "scraped_at": "2026-02-05T13:45:22.918808"
  },
  {
    "title": "বিএনপি ক্ষমতায় গেলে সব শ্রেণি-পেশার মানুষের উন্নয়ন হবে",
    "body": "বিএনপি ক্ষমতায় গেলে সকল শ্রেণি-পেশার মানুষের উন্নয়ন হবে বলে জানিয়েছেন বাংলাদেশ জাতীয়তাবাদী দল- বিএনপির কেন্দ্রীয় কমিটির সাংগঠনিক সম্পাদক শামা ওবায়েদ। তিনি বলেন, বিএনপি ক্ষমতায় গেলে কৃষক পরিবারের নামে ফ্যামিলি কার্ড হবে, আর এই কার্ড হবে পরিবারের নারী সদস্যদের নামে। এতে নারীরা পরিবারেও সম্মানিত হবেন। শনিবার বিকেলে ফরিদপুরের নগরকান্দা উপজেলায় শহীদ আকরামুন্নেছা বালিকা উচ্চ বিদ্যালয় মাঠে ‘নারীর জয়ই,সকলের জয়’ শ্লোগানে অনুষ্ঠিত নারী সমাবেশে প্রধান অতিথির বক্তব্যে তিনি এসব কথা বলেন। বিএনপি ক্ষমতায় এলে নারীদের উন্নয়ন হয় জানিয়ে শামা ওবায়েদ বলেন,তৃণমূলের নারীদের ক্ষমতায়ন করতে হবে, তাদের কাজের সু-ব্যবস্থা করতে হবে। নিরাপত্তা নিশ্চিত করতে হবে। নগরকান্দা উপজেলা মহিলা দলের আয়োজনে অনুষ্ঠিত সমবেশে তিনি আরো বলেন, ১৭ বছর দেশে ভোট হয়নি। ২০১৮ সালে নিশি রাতের ভোট আর ২০২৪ সালের ডামি ভোটে মানুষ ভোট দিতে পারেনি। এবার নির্বাচনে সবাইকে ভোট দিতে হবে। ঐক্যবদ্ধভাবে কাজ করে ধানের শীষের প্রার্থীকে বিজয়ী করতে হবে। নগরকান্দা উপজেলা মহিলা দলের যুগ্ম সম্পাদক নার্গিস আক্তারের সভাপতিত্বে এ সমাবেশে সালথা ও নগরকান্দা উপজেলার কয়েক হাজার নারী অংশ নেন।",
    "url": "https://www.dhakapost.com/politics/411499",
    "date": "2025-11-23T07:38:01+06:00",
    "author": "ঢাকা পোস্ট ডেস্ক",
    "category": "politics",
    "language": "bn",
    "token_count": 156,
    "scraped_at": "2026-02-05T13:45:27.797489"
  },
  {
    "title": "‘আর কারো বাকস্বাধীনতা খর্ব করতে দেওয়া হবে না’",
    "body": "রংপুর বিভাগীয় কমিশনার মো. শহিদুল ইসলাম বলেছেন, দেশে আর কারো বাক স্বাধীনতা খর্ব করতে দেওয়া হবে না। পাকিস্তানি হানাদার বাহিনী বুদ্ধিজীবী হত্যার মাধ্যমে দেশকে মেধাশূন্য করার চেষ্টা করেছিল। দেশের আপামর জনসাধারণ পাকিস্তানি হানাদার বাহিনীর বিরুদ্ধে রুখে দাঁড়িয়ে দেশ স্বাধীন করেছে। এ জাতি শহীদ বুদ্ধিজীবীদের চিরদিন শ্রদ্ধাভরে স্মরণ করবে। রোববার (১৪ ডিসেম্বর) সকালে শহীদ বুদ্ধিজীবী দিবস উপলক্ষে আয়োজিত আলোচনা সভায় প্রধান অতিথির বক্তব্যে তিনি এসব কথা বলেন। রংপুর জেলা প্রশাসন আয়োজিত এ অনুষ্ঠানে বিশেষ অতিথি ছিলেন রংপুর রেঞ্জের ডিআইজি মো. আমিনুল ইসলাম, মেট্রোপলিটন পুলিশের পুলিশ কমিশনার মো. মজিদ আলী, রংপুর সিটি কর্পোরেশনের প্রশাসক মো. আশরাফুল ইসলাম ও জেলা পুলিশ সুপার মো. মারুফাত হুসাইন। রংপুর জেলা প্রশাসন মোহাম্মদ এনামুল আহসান এতে সভাপতিত্ব করেন। সভায় বক্তারা বলেন, মহান মুক্তিযুদ্ধে হানাদার পাকিস্তানি বাহিনীর চূড়ান্ত পরাজয় যখন অনিবার্য, ঠিক সেই মুহূর্তে পরাজয়ের প্রাক্কালে মরণকামড় দেওয়ার চেষ্টা করেছিল ঘাতক বাহিনী। শুধু ঢাকাতেই নয়, সারা দেশেই বুদ্ধিবৃত্তিক কাজে যুক্ত মানুষদের হত্যা করেছিল পাকিস্তানি হানাদার বাহিনী। এই হত্যাকাণ্ডের ছিল দুটি পর্যায়। ২৫ মার্চ রাতে 'অপারেশন সার্চলাইট’ নামে হানাদার সেনারা রাজধানীতে গণহত্যা শুরু করে। ঢাকা বিশ্ববিদ্যালয় ও আশপাশের এলাকায় সাধারণ নিরীহ জনসাধারণের পাশাপাশি শিক্ষক, চিকিৎসকদেরও হত্যা করে। বক্তারা আরও বলেন, মুক্তিযুদ্ধের শুরুটা ঢাকা থেকে হলেও এরপর থেকে হানাদাররা সারা দেশের শিক্ষক, চিকিৎসক, প্রকৌশলী, আইনজীবী, শিল্পী, সাহিত্যিক, সাংবাদিক, গবেষক, সংস্কৃতিসেবীসহ মেধা মনন সৃজনশীল কাজে যুক্ত মানুষদের বেছে বেছে হত্যা করতে থাকে। মুক্তিযুদ্ধের শেষ পর্যায়ে তারা এই বুদ্ধিবৃত্তিক মানুষদের নিঃশেষ করে দেওয়ার জন্য তালিকা করে হত্যা চালাতে থাকে। এ সময় একাত্তরের মহান মুক্তিযুদ্ধ এবং চব্বিশের গণঅভ্যুত্থানের শহীদদের আত্মত্যাগকে ধারণ করে বৈষম্যহীন উদার ও গণতান্ত্রিক একটি উন্নত বাংলাদেশ গড়তে তরুণদের সঙ্গে নিয়ে সবাইকে ঐক্যবদ্ধ হয়ে দেশ গড়ার কাজে এগিয়ে আসার আহ্বান জানানো হয়। এর আগে, সকালে রংপুর টাউন হল বধ্যভূমিতে মুক্তিযুদ্ধ স্মৃতিসৌধে শহীদ বুদ্ধিজীবীদের স্মরণে পুষ্পস্তবক অর্পণের মাধ্যমে দিবসের কার্যক্রম শুরু হয়। দিবসটি উপলক্ষে বিভিন্ন শ্রেণি-পেশার মানুষ শহীদ বুদ্ধিজীবীদের প্রতি গভীর শ্রদ্ধা নিবেদন করেন। বিভাগীয় ও জেলা প্রশাসন ছাড়াও মুক্তিযোদ্ধা সংসদের জেলা ইউনিট কমান্ডার বীর মুক্তিযোদ্ধা আনছার আলী এবং পুলিশ, র‌্যাব, আনসার ও ভিডিপি, ফায়ার সার্ভিস ও সিভিল ডিফেন্সসহ সরকারি-বেসরকারি বিভিন্ন দপ্তরসমূহ, সামাজিক, সাংস্কৃতিক ও পেশাজীবী সংগঠনের পক্ষ থেকে শহীদের প্রতি শ্রদ্ধা নিবেদন করা হয়। ফরহাদুজ্জামান ফারুক/এএমকে",
    "url": "https://www.dhakapost.com/country/416549",
    "date": "2025-12-14T14:38:55+06:00",
    "author": "নিজস্ব প্রতিবেদক",
    "category": "country",
    "language": "bn",
    "token_count": 335,
    "scraped_at": "2026-02-05T13:45:29.530774"
  },
  {
    "title": "রাজনৈতিক পরিস্থিতিতে হঠাৎ সংবাদ সম্মেলন ডেকেছে জামায়াত",
    "body": "বিদ্যমান রাজনৈতিক পরিস্থিতিতে দলীয় অবস্থান জানাতে জরুরি সংবাদ সম্মেলন ডেকেছে বাংলাদেশ জামায়াতে ইসলামী। রোববার (২ নভেম্বর) সন্ধ্যা ৬টায় মগবাজারের আল ফালাহ মিলনায়তনে এ সংবাদ সম্মেলনের আয়োজন করা হয়েছে। বিষয়টি নিশ্চিত করে দলটির কেন্দ্রীয় প্রচার ও মিডিয়া বিভাগের সেক্রেটারি মতিউর রহমান আকন্দ জানান, দেশে বিদ্যমান রাজনৈতিক পরিস্থিতির পরিপ্রেক্ষিতে বাংলাদেশ জামায়াতে ইসলামীর পক্ষ থেকে এই সংবাদ সম্মেলন আহ্বান করা হয়েছে। রোববার সন্ধ্যা ৬টায় মগবাজারের আল ফালাহ মিলনায়তনের চতুর্থ তলায় আয়োজিত সংবাদ সম্মেলনে বক্তব্য রাখবেন জামায়াতের নায়েবে আমির ও সাবেক এমপি ডা. সৈয়দ আব্দুল্লাহ মো. তাহের।",
    "url": "https://www.dhakapost.com/politics/406345",
    "date": "2025-11-02T13:56:41+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 83,
    "scraped_at": "2026-02-05T13:45:31.130241"
  },
  {
    "title": "সৈয়দপুর বিজ্ঞান কলেজ থেকে মেডিকেলে ভর্তির সুযোগ পেলেন ৪৫ শিক্ষার্থী",
    "body": "নীলফামারীর সৈয়দপুর সরকারি বিজ্ঞান কলেজ থেকে এ বছর ৪৫ জন শিক্ষার্থী মেডিকেল কলেজে ভর্তির সুযোগ পেয়েছেন। রোববার (১৪ ডিসেম্বর) রাতে কলেজের অধ্যক্ষ আবুল কালাম আজাদ এ তথ্য নিশ্চিত করেন। ২০২৫-২৬ শিক্ষাবর্ষের সরকারি-বেসরকারি মেডিকেল কলেজের ভর্তি পরীক্ষার ফল প্রকাশের পর এ তথ্য জানা যায়। সৈয়দপুর বিজ্ঞান কলেজ থেকে ৪৫ জন শিক্ষার্থী দেশের বিভিন্ন মেডিকেল কলেজে ভর্তির সুযোগ পেয়েছেন। এর মধ্যে ছেলে ১৩ জন ও মেয়ে ৩২ জন। কলেজটি থেকে প্রতি বছর বিপুলসংখ্যক শিক্ষার্থী শুধু মেডিকেল কলেজ, রুয়েট, কুয়েট ও চুয়েটসহ বিভিন্ন বিশ্ববিদ্যালয়েও ভর্তির সুযোগ পাচ্ছেন। রেকর্ড পরিমাণ শিক্ষার্থী মেডিকেল কলেজে ভর্তির সুযোগ পাওয়ায় সৈয়দপুর বিজ্ঞান কলেজের শিক্ষক, শিক্ষার্থী ও অভিভাবকদের মধ্যে আনন্দ বিরাজ করছে। সৈয়দপুর বিজ্ঞান কলেজের অধ্যক্ষ আবুল কালাম আজাদ বলেন, এ শিক্ষাপ্রতিষ্ঠানে সুশৃঙ্খল পরিবেশ, পাঠদানে শিক্ষকদের আন্তরিকতা এবং কঠোর তদারকির ফলে প্রতি বছর আশানুরূপ ফলাফল করছে শিক্ষার্থীরা। মূলত শিক্ষার্থী, শিক্ষক ও অভিভাবকদের সম্মিলিত প্রচেষ্টায় প্রতি বছর মেডিকেল ও প্রকৌশল বিশ্ববিদ্যালয়ের ভর্তি পরীক্ষায় ধারাবাহিক সফলতা ধরে রাখা সম্ভব হচ্ছে। এবার ৪৫ জন শিক্ষার্থী মেডিকেলে ভর্তির সুযোগ পেয়েছে, তবে সবার তথ্য পেলে আর দু’একজন বাড়তে পারে। নীলফামারীর সৈয়দপুর সরকারি বিজ্ঞান কলেজের নাম আগে ছিল সরকারি কারিগরি মহাবিদ্যালয় (টেকনিক্যাল কলেজ)। ২০২০ সালের ২৩ সেপ্টেম্বর শিক্ষা মন্ত্রণালয় নাম পরিবর্তন করে সৈয়দপুর সরকারি বিজ্ঞান কলেজ নাম রাখে। কলেজটিতে শুধু বিজ্ঞান বিষয়ে পড়ার সুযোগ রয়েছে। ১৯৬৪ সালে দেশের চারটি শিল্পাঞ্চলে টেকনিক্যাল স্কুল গড়ে ওঠে। দেশের সর্ববৃহৎ সৈয়দপুর রেলওয়ে কারখানার সুবাদে এখানেও গড়ে ওঠে টেকনিক্যাল স্কুল। উদ্দেশ্য ছিল এখান থেকে সৈয়দপুর রেলওয়ে কারখানার জন্য দক্ষ, কারিগরি জ্ঞানসম্পন্ন শিক্ষার্থী গড়ে তোলা। পরে ১৯৭৭ সালে প্রতিষ্ঠানটি কলেজে উন্নীত হয়। দিনাজপুর শিক্ষা বোর্ডের অধীনে শীর্ষ প্রতিষ্ঠান হিসেবে সৈয়দপুর সরকারি বিজ্ঞান কলেজের নাম রয়েছে।",
    "url": "https://www.dhakapost.com/country/416714",
    "date": "2025-12-15T03:27:55+06:00",
    "author": "জেলা প্রতিনিধি",
    "category": "country",
    "language": "bn",
    "token_count": 254,
    "scraped_at": "2026-02-05T13:45:34.445875"
  },
  {
    "title": "জাতীয় পার্টির সঙ্গে বৈঠকের খবর মিথ্যা : জামায়াত",
    "body": "জামায়াতের সেক্রেটারি জেনারেল ও সাবেক সংসদ সদস্য মিয়া গোলাম পরওয়ার এবং জাতীয় পার্টির (জাপা) মহাসচিব শামীম হায়দার পাটোয়ারীর মধ্যে গোপন বৈঠকের খবর সম্পূর্ণ মিথ্যা ও ভিত্তিহীন দাবি করে তীব্র নিন্দা ও প্রতিবাদ জানিয়েছে জামায়াতে ইসলামী। সোমবার (১০ নভেম্বর) সংগঠনের সহকারী সেক্রেটারি জেনারেল এবং কেন্দ্রীয় প্রচার ও মিডিয়া বিভাগের প্রধান অ্যাডভোকেট এহসানুল মাহবুব জুবায়ের এক বিবৃতিতে বলেন, কিছু সংবাদ মাধ্যমে প্রকাশিত হয়েছে যে, জামায়াতে ইসলামীর সেক্রেটারি জেনারেল ও সাবেক সংসদ সদস্য অধ্যাপক মিয়া গোলাম পরওয়ার এবং জাতীয় পার্টির (জাপা) মহাসচিব শামীম হায়দার পাটোয়ারীর মধ্যে ঢাকার হোটেল ইন্টারকন্টিনেন্টালে একটি গোপন বৈঠক অনুষ্ঠিত হওয়ার যে গুঞ্জন ছড়িয়ে পড়েছে, তা সম্পূর্ণ মিথ্যা, ভিত্তিহীন ও রাজনৈতিক অসৎ উদ্দেশ্যপ্রণোদিত। আমি এই মিথ্যা তথ্য প্রচারের তীব্র নিন্দা ও প্রতিবাদ জানাচ্ছি। তিনি আরও বলেন, বাস্তবে এ ধরনের কোনো বৈঠক বা সাক্ষাৎ হয়নি। কিছু গণমাধ্যম অসৎ রাজনৈতিক উদ্দেশ্যে জনমনে বিভ্রান্তি সৃষ্টির অপচেষ্টা করছে, যা অত্যন্ত দুঃখজনক ও নিন্দনীয়। ‘এ ধরনের গুজব ও অসত্য সংবাদের প্রতি বিভ্রান্ত না হওয়ার জন্য আমি দেশবাসীকে আহ্বান জানাচ্ছি। পাশাপাশি সংশ্লিষ্ট গণমাধ্যমগুলোকে এ ধরনের মনগড়া ও রাজনৈতিক অসৎ উদ্দেশ্যপ্রণোদিত সংবাদ প্রকাশ থেকে বিরত থাকার অনুরোধ জানাচ্ছি।’",
    "url": "https://www.dhakapost.com/politics/408390",
    "date": "2025-11-10T17:28:21+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 171,
    "scraped_at": "2026-02-05T13:45:36.030921"
  },
  {
    "title": "নির্বাচন যথাসময়ে নাও হতে পারে, তবে জুলাই সনদ হতে হবে : তাহের",
    "body": "জাতীয় নির্বাচনের আগেই জুলাই সনদ ও সংস্কার প্রশ্নে আলাদা করে গণভোট দিতে হবে উল্লেখ করে জামায়াতে ইসলামীর নায়েবে আমির সাবেক এমপি ডা. সৈয়দ আব্দুল্লাহ মো. তাহের বলেছেন, আমরা আশা করছি যথাসময়ে জাতীয় নির্বাচন অনুষ্ঠিত হবে। কিন্তু কোনো কারণে যদি যথাসময়ে জাতীয় নির্বাচন না হয়? তিনি বলেন, গণভোট হচ্ছে জুলাই সনদ ও সংস্কারের ব্যাপারে জনমত। আর জাতীয় নির্বাচন হচ্ছে দেশীয় রাষ্ট্র ক্ষমতার নির্ণয়ক। দুটো নির্বাচনের চরিত্রই ভিন্ন। কিন্তু কোনো কারণে তো সঠিক সময়ে নির্বাচন নাও হতে পারে! তখনও তো জুলাই সনদ পাশ করতে হবে। জুলাই সনদ তো সংস্কার। সুতরাং দুটোকে একসঙ্গে জুড়ে দেওয়ার কোনোভাবে সঠিক মনে করি না। বরং এটা জুলাই সনদকে অনিশ্চয়তার দিকে নিয়ে যেতে পারে। বুধবার (২৯ অক্টোবর) সকালে মগবাজারস্থ কেন্দ্রীয় কার্যালয়ে বাংলাদেশ জামায়াতে ইসলামীর নেতৃবৃন্দের সঙ্গে কমনওয়েলথের ‘ইলেকটোরাল সাপোর্ট’ শাখা উপদেষ্টা এবং ‘প্রি-ইলেকশন অ্যাসেসমেন্ট’ প্রধান লিনফোর্ড অ্যান্ড্রুজের নেতৃত্বে বাংলাদেশ সফররত একটি প্রতিনিধি দল এক গুরুত্বপূর্ণ বৈঠকে মিলিত হয়। বৈঠক শেষে সংক্ষিপ্ত সংবাদ সম্মেলনে এ কথা বলেন ডা. সৈয়দ আব্দুল্লাহ মো. তাহের। এসময় উপস্থিত ছিলেন দলের সেক্রেটারি জেনারেল অধ্যাপক মিয়া গোলাম পরওয়ার, সহকারী সেক্রেটারি জেনারেল মাওলানা এটিএম মা’ছুম, কেন্দ্রীয় নির্বাহী পরিষদ সদস্য এবং কেন্দ্রীয় প্রচার ও মিডিয়া বিভাগের সেক্রেটারি অ্যাডভোকেট মতিউর রহমান আকন্দ, কেন্দ্রীয় নির্বাহী পরিষদ সদস্য সাইফুল আলম খান মিলন ও জনাব মোবারক হোসাইন। কমনওয়েলথ প্রতিনিধি দলে আরও ছিলেন ড. দিনুষা পণ্ডিতরত্ন, মিসেস ন্যান্সি কানিয়াগো, মি সার্থক রায়, মিসেস ম্যাডোনা লিঞ্চ। বৈঠকে বাংলাদেশের আগামী জাতীয় নির্বাচন, গণতন্ত্রকে টেকসইকরণ, সাংবিধানিক ও গণতান্ত্রিক প্রতিষ্ঠানসমূহ শক্তিশালীকরণ এবং অবাধ, সুষ্ঠু ও অংশগ্রহণমূলক নির্বাচন অনুষ্ঠানের অগ্রগতির বিষয়ে তারা আলোচনা করেন। নির্বাচনের লেভেল প্লেয়িং ফিল্ড ও আইনশঙ্খলা পরিস্থিতি নিয়েও আলোচনা করা হয়। আগামী নির্বাচনে কমনওয়েলথ এর পর্যবেক্ষক দল আসবে বলেও তারা জানিয়েছেন। ডা. সৈয়দ আব্দুল্লাহ মো. তাহের বলেন, জুলাই সনদ জাতির জন্য পরিবর্তনের দলিল, অত্যন্ত গুরুত্বপূর্ণ। এরকম পরিবর্তনের সূচনা, সংস্কার আগে কখনো হয়নি। সেটা অনুধাবন করে অনতিবিলম্বে তারিখ ঘোষণা করে দিলে গণভোটটা আলাদা করে হবে। তিনি বলেন, গণভোটের সঙ্গে কিছু সিদ্ধান্ত জড়িত রয়েছে, যেমন আপার হাউজের ইলেকশন। আপার হাউজের ইলেকশন যদি হইতে হয় সেটা তো মানুষকে আগেই জানতে হবে। যদি গণভোট ও জাতীয় নির্বাচন একই দিনে হয় তাহলে মানুষ তো জানতেই পারবে না, আপার হাউজ পাশ হচ্ছে নাকি হচ্ছে না। সুতরাং কোনো কিছু না জেনেই জনগণকে ভোট দিতে হবে। পার্লামেন্ট নির্বাচনে যে হারে ভোট হবে সে অনুযায়ী আপার হাউজ গঠিত হবে। ভোটের পর জন্ম হবে আপার হাউজের, কিন্তু কোনো কিছু না জেনেই আপনি নাম রাখতেছেন আগেই ছেলে নাকি মেয়ে। এটা তো উদ্ভট ব্যাপার। সে জন্য আমরা বলছি গণভোট দিতে হবে আগেই। প্রশ্ন এখন দুটো। এক- সময় আছে কিনা? হ্যাঁ আছে। বাংলাদেশে দুটো ভোট হয়েছে ১৭ দিন ও ২১ দিনের ব্যবধানে। নভেম্বরের প্রথম সপ্তাহে যদি গণভোটের তারিখ নির্ধারণ হয়ে যায় তাহলে নভেম্বরের শেষে নির্বাচনটা হয়ে যেতে পারে৷ আর এই নির্বাচনের জন্য তো অন্য নির্বাচনের মত এত সময় লাগবে না, প্রার্থী বাচাই, প্রার্থিতা ঘোষণায, এসব লাগবে না। দ্বিতীয়ত, প্রশ্ন হচ্ছে : ভোটার আসবে কিনা! আমরাই তো ভোটার আনবো। ভোটারের ঢেউ নামবে। আমরা যারা হ্যা-র পক্ষে তারাই তো ভোটার আনবো। ভোটারের ক্রাইসিস হবে না। তৃতীয়ত, প্রশ্ন টাকা খরচ হবে। দেশের স্বার্থের জন্য তো টাকা খরচা করতেই হবে। জুলাই সনদ এতোই গুরুত্বপূর্ণ যে, কিছু ফান্ড খরচ করে হলেও গণভোটটা দিতে হবে। তাতে করে ভবিষ্যতের রাজনীতির দিগন্ত উন্মোচিত হবে। আর এই গণভোটের জন্য যে খুব বেশি খরচ হবে তাও না। দুটো নির্বাচনের জন্যই তো ব্যালট বাক্স কেনা যাবে। তাহের বলেন, অল্প খরচে অল্প সময়ে এই নির্বাচনটা করা সম্ভব। এজন্য জরুরি আদেশের নামে কালবিলম্ব না করার কোনো মানে হয় না, অতি জরুরি জুলাই আদেশ দিয়ে নভেম্বরেই গণভোটটা শেষ করে ফেব্রুয়ারিতেই জাতীয় নির্বাচন প্রস্তুতি সম্পন্ন করার দাবি জানাচ্ছি। তিনি বলেন, সময় ক্ষেপণের টেকনিক করে যদি অন্য কিছুর দিকে যাওয়ার চিন্তা হয় তাহলে আমাদের সব নির্বাচনেই এটা চাপ তৈরির আশঙ্কা রয়েছে। কমনওয়েলথ প্রতিনিধি দলের বৈঠকে নির্বাচন কমিশনের কার্যক্রম নিয়ে জানতে চেয়েছেন। আমরা বলেছি, প্রত্যেকটা নির্বাচন কেন্দ্রে সিসি ক্যামেরা স্থাপনের কথা আমরা বলেছি নির্বাচন কমিশনকে। শুধুমাত্র যেখানে ভোট দেবে সেখানকার প্রাইভেসি রক্ষা করতে বলেছি। কিন্তু অনেকে এটার বিরোধিতা করছেন। কেন বিরোধিতা করছেন তা আমরা জানি না। সিসি ক্যামরা স্থাপন করলে হাঙ্গামা হচ্ছে কিনা তা তো বুঝা যাওয়ার কথা। আমরা সুষ্ঠু, নিরপেক্ষ নির্বাচনের জন্য ভোটকেন্দ্রে সিসি ক্যামেরা স্থাপন চাই। ভোটকেন্দ্রে আর্মি, র‍্যাব, বিজিবি, পুলিশ, আনসারসহ যতগুলো এনফোর্সমেন্ট আছে সবগুলো ডেপ্লয়মেন্ট চাই। আগে আর্মি স্ট্রাইকিং ফোর্স হিসেবে থাকতো। আমরা এবার দাবি করেছি, আর্মি স্ট্রাইকিং ফোর্স হিসেবেও থাকবে, কেন্দ্রেও থাকবে। আমাদের লক্ষ্য সুষ্ঠু অবাধ নিরপেক্ষ নির্বাচন, এ জন্য যত টাইট করা যায় এর পক্ষে জামায়াতে ইসলামী। আমাদের নিয়ত সহি। কোনো খাদ নাই। আমাদের বক্তব্যে কমনওয়েলথ প্রতিনিধি দল একমত হয়েছেন। তারা বলেছেন, বাংলাদেশের নির্বাচনে যদি কমনওয়েলথ পর্যবেক্ষক চাই কিনা। আমরা বলেছি শুধু কমনওয়েলথ না বিদেশি সব অবজার্ভারকে আমরা ওয়েলকাম জানাই। এখন প্রশ্ন- গণভোট কখন হবে? আর জুলাই আদেশ দেবে কে? গণভোট আর জাতীয় নির্বাচন যদি একই দিনে হয় তাহলে আপনাদের অবস্থান কি হবে? এমন প্রশ্নের উত্তরে তাহের বলেন, গণভোট আর জাতি নির্বাচন একই দিনে হলে গণভোটের কোনো গুরুত্ব থাকবে না। জুলাই সনদ সংস্কার গণভোটের গুরুত্ব মার খেয়ে যাবে। কারণ জাতীয় নির্বাচনের সময় প্রত্যেকটি প্রতিদ্বন্দ্বী রাজনৈতিক দল তাদের প্রার্থীদের জেতানোর জন্য মরিয়া, পেরেশানিতে থাকবেন, গণভোট দেওয়ার জন্য মানুষকে আলাদা করে বলাটা হবে না। আরেক প্রশ্নের জবাবে জামায়াতে ইসলামীর এ নায়েবে আমির বলেন, জামায়াতে ইসলামী নতুন বাংলাদেশের স্বপ্ন দেখছে। আমরা যদি ক্ষমতায় যেতে পারি অবশ্যই বাংলাদেশ নতুন বাংলাদেশ হবে। বাংলাদেশের প্রধান সমস্যা হচ্ছে দুর্নীতি। আমরা ক্ষমতায় গেলে দুর্নীতিকে আগে শেষ করার টার্গেট করবো। বাংলাদেশের আর একটা সমস্যা আছে গুড গভর্নেন্স এর অভাব। জামায়াত ক্ষমতায় গেলে গুড গভর্নেন্স প্রতিষ্ঠা করবে।",
    "url": "https://www.dhakapost.com/politics/405454",
    "date": "2025-10-29T12:15:09+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 850,
    "scraped_at": "2026-02-05T13:45:37.668402"
  },
  {
    "title": "মুম্বাইয়ে মেসি কোথায় কোথায় যাবেন, কী করবেন?",
    "body": "ভারত সফরে লিওনেল মেসি মুদ্রার এপিঠ-ওপিঠ দুটোই দেখলেন। কলকাতায় আয়োজকদের চরম অব্যবস্থাপনায় বিরক্তি নিয়ে যুবভারতী ক্রীড়াঙ্গন ছেড়েছিলেন আর্জেন্টিনা ফরোয়ার্ড। গতকাল (শনিবার) কয়েক ঘণ্টা কলকাতায় থেকে হায়দরাবাদে রওনা হন মেসি। সেখানে অন্যরকম সময় কাটালেন। কলকাতার ব্যর্থতা থেকে শিক্ষা নিয়ে হায়দরাবাদ দর্শকদের অগ্রাধিকার দিয়ে সফল। এলএমটেন-ও খুশিমনে হায়দরাবাদ ছেড়ে মুম্বাইয়ে যাচ্ছেন। সেখানেও আজ (রোববার) প্রচুর ব্যস্ততার মধ্যে কাটবে। মেসির মুম্বাই সফরে ক্রিকেট ক্লাব অব ইন্ডিয়ায় হবে প্রদর্শনীমূলক ‘প্যাডেল কাপ’। তারপর ওয়াংখেড়ে স্টেডিয়ামে হবে প্রদর্শনীমূলক ফুটবল ম্যাচ। মুম্বাই সফরের শেষ দিকে আর্জেন্টিনার ২০২২ বিশ্বকাপ জয়ের স্মারক নিয়ে নিলাম হবে, ব্যক্তিগত চ্যারিটি ফ্যাশন শো। পুরোটা সময় তার সঙ্গে থাকবেন সতীর্থ লুইস সুয়ারেজ ও রদ্রিগো ডি পল। ব্যক্তিগত বিমানে হায়দরাবাদ থেকে মুম্বাইয়ে যাবেন মেসি। সেখানে শচীন টেন্ডুলকারের সঙ্গে দেখা হতে পারে তার। বিকেল সাড়ে তিনটায় ক্রিকেট ক্লাব অব ইন্ডিয়ায় যাবেন তিনি। ৪.৩০ মিনিটে ‘প্যাডেল কাপ’-এ অংশ নেওয়ার কথা আর্জেন্টিনার বিশ্বজয়ী অধিনায়কের। তার সঙ্গী হতে পারেন শচীন, থাকতে পারেন শাহরুখ খানও। বিকাল ৫টায় মেসি যাবেন ওয়াংখেড়ে স্টেডিয়ামে। রাত ৮টা পর্যন্ত সেখানে থাকার কথা তার। বলিউড সেলিব্রেটিদের নিয়ে সেভেন-এ-সাইড ম্যাচ হবে। ওয়াংখেড়েতে মাঠে নেমে ভক্তদের সঙ্গে শুভেচ্ছা বিনিময় করবেন মেসি। এরপর রয়েছে একটি চ্যারিটি ফ্যাশন শো। জন আব্রাহাম, করিনা কাপুর খান, জ্যাকি শ্রফের মতো বলিউডের তারকাদের দেখা যাবে সেই অনুষ্ঠানে। কাতার বিশ্বকাপে মেসির একটি স্মারকের নিলাম হওয়ার কথা। এই অনুষ্ঠানটি হবে রুদ্ধদ্বার স্টেডিয়ামে। শোনা যাচ্ছে, বিরাট কোহলি সাক্ষাৎ করবেন মেসির সঙ্গে। ইতোমধ্যে লন্ডন থেকে মুম্বাইয়ে ফিরেছেন ভারতের ব্যাটিং গ্রেট। তবে কখন দুজনের দেখা হতে পারে, তা অজানা।",
    "url": "https://www.dhakapost.com/sports/football/416518",
    "date": "2025-12-14T13:03:33+06:00",
    "author": "স্পোর্টস ডেস্ক",
    "category": "sports",
    "language": "bn",
    "token_count": 230,
    "scraped_at": "2026-02-05T13:45:40.817863"
  },
  {
    "title": "জামায়াত সেক্রেটারির নেতৃত্বে যমুনায় ৮ দলের প্রতিনিধিরা",
    "body": "জাতীয় সংসদ নির্বাচনের আগে নভেম্বরে গণভোট ও জুলাই জাতীয় সনদ বাস্তবায়নের আদেশ জারিসহ পাঁচ দফা দাবিতে প্রধান উপদেষ্টাকে আনুষ্ঠানিকভাবে স্মারকলিপি দিতে বাংলাদেশ জামায়াতে ইসলামীর সেক্রেটারি জেনারেল মিয়া গোলাম পরওয়ারের নেতৃত্বে যমুনায় পৌঁছেছেন আট ইসলামী দলের প্রতিনিধিরা। বৃহস্পতিবার (৬ নভেম্বর) দুপুর পৌনে ১টার পর প্রধান উপদেষ্টার সরকারি বাসভবন যমুনায় তারা পৌঁছেছেন বলে জানা গেছে। প্রতিনিধি দলে আছেন জামায়াতে ইসলামীর সহকারী সেক্রেটারি জেনারেল হামিদুর রহমান আযাদ, খেলাফত মজলিসের মহাসচিব আহমদ আবদুল কাদের, জাতীয় গণতান্ত্রিক পার্টি (জাগপা) সহসভাপতি ও দলীয় মুখপাত্র রাশেদ প্রধান, বাংলাদেশ ডেভেলপমেন্ট পার্টির (বিডিপি) সেক্রেটারি মুহা. নিজামুল হকসহ অন্যান্য দলের শীর্ষ নেতারা। এর আগে পাঁচ দফা দাবিতে প্রধান উপদেষ্টাকে আনুষ্ঠানিকভাবে স্মারকলিপি দিতে যমুনা অভিমুখে রওনা হওয়ার পর দুপুর সাড়ে ১২টার দিকে মৎস্য ভবনের সামনে তাদের আটকে দেয় পুলিশ। এদিকে, পূর্বঘোষিত কর্মসূচি অনুযায়ী সকাল থেকে মতিঝিলের শাপলা চত্বর ও পল্টন মোড়ে জড়ো হতে থাকেন জামায়াতসহ অন্যান্য দলের কর্মী-সমর্থকরা। বেলা ১১টার পর ঢাকা মহানগর উত্তর ও দক্ষিণের বিভিন্ন এলাকা থেকে দলে দলে মিছিল নিয়ে পুরানা পল্টনে সংক্ষিপ্ত সমাবেশে মিলিত হন তারা। এখানে সংক্ষিপ্ত সমাবেশে শীর্ষ নেতাদের বক্তব্য শেষে দুপুর ১২টা ৫ মিনিটে প্রধান উপদেষ্টার বাসভবন যমুনা অভিমুখে পদযাত্রা নিয়ে রওনা হয় আটটি ইসলামি দল। এদিকে, আট ইসলামী দলের যুগপৎ এ আন্দোলনের কর্মসূচি ঘিরে সতর্ক অবস্থানে রয়েছে পুলিশ-র‍্যাবসহ বিভিন্ন বাহিনী। শাহবাগ, কাকরাইল, পল্টনসহ প্রধান উপদেষ্টার বাসভবনের আশপাশের এলাকায় বাড়ানো হয়েছে নিরাপত্তা। জামায়াত ছাড়া অন্য দলগুলো হলো- ইসলামী আন্দোলন বাংলাদেশ, খেলাফত মজলিস, বাংলাদেশ খেলাফত মজলিস, বাংলাদেশ খেলাফত আন্দোলন, বাংলাদেশ নেজামে ইসলাম পার্টি, জাতীয় গণতান্ত্রিক পার্টি (জাগপা) ও বাংলাদেশ ডেভেলপমেন্ট পার্টি। তাদের দাবির মধ্যে রয়েছে- জুলাই জাতীয় সনদ বাস্তবায়ন আদেশ জারি এবং ওই আদেশের ওপর নভেম্বরের মধ্যেই গণভোট আয়োজন করা, আগামী জাতীয় নির্বাচনে উভয় কক্ষে বা উচ্চকক্ষে পিআর (সংখ্যানুপাতিক প্রতিনিধিত্ব) পদ্ধতি চালু করা; অবাধ, সুষ্ঠু ও গ্রহণযোগ্য নির্বাচনের লক্ষ্যে সবার জন্য লেভেল প্লেয়িং ফিল্ড (সবার জন্য সমান সুযোগ) নিশ্চিত করা; ‘ফ্যাসিস্ট’ সরকারের সব জুলুম-নির্যাতন, গণহত্যা ও দুর্নীতির বিচার দৃশ্যমান করা এবং ‘স্বৈরাচারের দোসর’ জাতীয় পার্টি ও ১৪ দলের কার্যক্রম নিষিদ্ধ করা।",
    "url": "https://www.dhakapost.com/politics/407396",
    "date": "2025-11-06T13:31:27+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 306,
    "scraped_at": "2026-02-05T13:45:46.526522"
  },
  {
    "title": "ভোটকেন্দ্র দখলমুক্ত রাখতে পারলে ব্যালটে নীরব বিপ্লব ঘটবে ইসলামের : হেলাল",
    "body": "বাংলাদেশ জামায়াতে ইসলামীর কেন্দ্রীয় কর্মপরিষদ সদস্য ও ঢাকা মহানগর দক্ষিণের নায়েবে আমির (ঢাকা-৮ আসনে জামায়াত মনোনীত সংসদ সদস্য প্রার্থী) অ্যাডভোকেট ড. হেলাল উদ্দিন বলেছেন, জনগণ জামায়াতের নেতৃত্বে ইসলামী রাষ্ট্র প্রতিষ্ঠার জন্য উন্মুখ হয়ে আছে। ভোটকেন্দ্র দখলমুক্ত রাখতে পারলে ইসলামের পক্ষে নীরব বিপ্লব সংঘটিত হবে। বৃহস্পতিবার (২০ নভেম্বর) বিকেলে ঢাকা-৮ সংসদীয় এলাকায় পল্টন-শান্তিনগরে দাঁড়িপাল্লা প্রতীকের গণসংযোগ পূর্ব পথসভায় প্রধান অতিথির বক্তব্যে তিনি এসব কথা বলেন। ভোটকেন্দ্র দখলমুক্ত রাখতে প্রশাসনকে সহযোগিতার জন্য সর্বস্তরের নেতাকর্মীকে প্রস্তুত থাকার আহ্বান জানিয়ে তিনি বলেন, ক্ষমতালোভীরা ভোটকেন্দ্র দখলের চেষ্টা করবে। অস্ত্রের মহড়া দেবে, কালো টাকার ছড়াছড়ি করবে। সব ভয়ভীতি উপেক্ষা করে জনগণের ভোটাধিকার প্রয়োগে সহায়তা করতে হবে। আগামী নির্বাচন জাতির পরবর্তী ভাগ্য নির্ধারণ করবে। এই নির্বাচনে যদি অবৈধভাবে কেউ ক্ষমতা দখল করে, তবে নতুন বাংলাদেশ বিনির্মাণ সম্ভব হবে না। ড. হেলাল উদ্দিন বলেন, নতুন বাংলাদেশ বিনির্মাণের জন্য জামায়াতে ইসলামীর নেতাকর্মীদের সর্বোচ্চ ত্যাগ স্বীকার করতে হবে। একটি অবাধ, সুষ্ঠু, নিরপেক্ষ নির্বাচন অনুষ্ঠানে প্রশাসনকে সহযোগিতা করতে হবে। প্রশাসনে দলীয়করণ এবং সর্বস্তরে লেভেল প্লেয়িং ফিল্ড নিশ্চিত ব্যতীত অংশগ্রহণমূলক সুষ্ঠু নির্বাচন সম্ভব নয় উল্লেখ করে তিনি বলেন, একটি দলের শীর্ষ থেকে তৃণমূলের নেতারা এখনই মানুষকে হুমকি-ধামকি দিতে শুরু করেছে। তাদের দলীয় প্রতীক ব্যতীত অন্য কোনো মার্কায় ভোট দিলে নিরাপদে বাড়িতে যেতে দেবে না। এমন পরিস্থিতি ও পরিবেশে অংশগ্রহণমূলক সুষ্ঠু নির্বাচন সম্ভব নয়। তাই অন্তর্বর্তীকালীন সরকারকে এখনই সর্বস্তরে লেভেল প্লেয়িং ফিল্ড নিশ্চিত করতে হবে। তিনি বলেন, গণমানুষের ৫ দফা দাবি বাস্তবায়িত হলে একটি অবাধ, সুষ্ঠু, নিরপেক্ষ ও অংশগ্রহণমূলক নির্বাচন সম্ভব। গণভোট ও জাতীয় নির্বাচন একই দিনে আয়োজন করার সিদ্ধান্ত পুনর্বিবেচনার জন্য তিনি অন্তর্বর্তীকালীন সরকারের প্রতি আহ্বান জানিয়ে বলেন, জাতীয় নির্বাচনে কেউ কোনো কারচুপি করলে তার প্রভাব গণভোটের ওপরও পড়বে। ফলে গণভোট এবং জাতীয় নির্বাচন দুটোই প্রশ্নবিদ্ধ হবে। যারা নিজ দলের একটা আহ্বায়ক কমিটি নির্বাচন সুষ্ঠুভাবে গঠন করতে পারে না, দলীয় নমিনেশন দিয়ে দলীয় শৃঙ্খলা বজায় রাখতে পারে না, তারা জাতীয় নির্বাচনে কারচুপি করবে না, ভোট চুরি চেষ্টা করবে না— এটা জাতি বিশ্বাস করে না। সরকার যদি এমন বিশ্বাস করে, তবে সরকার ভুল করবে। তিনি বলেন, বর্তমান সমাজ ব্যবস্থা দুর্নীতি-সন্ত্রাস ও চাঁদাবাজিতে ভয়াবহ ব্যাধিতে রূপ নিয়েছে। ব্যবসায়ী সমাজ সন্ত্রাসী আর চাঁদাবাজদের অত্যাচারে অতিষ্ঠ। সমাজে শান্তি প্রতিষ্ঠার জন্য নতুন নেতৃত্বের প্রয়োজন। পুরাতন দুর্নীতিগ্রস্ত নেতৃত্বের পরিবর্তে দুর্নীতিমুক্ত, সন্ত্রাসমুক্ত, চাঁদাবাজমুক্ত সৎ ও দক্ষ নেতৃত্বকে নির্বাচিত করতে হবে। জামায়াতে ইসলামীতে রয়েছে সৎ, যোগ্য, আল্লাহভীরু নৈতিক ও আদর্শিক নেতৃত্ব। জামায়াতে ইসলাম'র নেতৃত্বে একটি ইসলামিক কল্যাণ রাষ্ট্র গঠন করতে তিনি দেশবাসীর প্রতি আহ্বান জানান। মহানগর কর্মপরিষদ সদস্য ও পল্টন থানা আমির শাহীন আহমেদ খানের সভাপতিত্বে পথসভায় উপস্থিত ছিলেন ইসলামী ছাত্রশিবিরের সাবেক কেন্দ্রীয় সভাপতি ও পল্টন থানা সেক্রেটারি মঞ্জুরুল ইসলাম, পল্টন থানা সহকারী সেক্রেটারি এনামুল হক, পল্টন থানা প্রচার ও মিডিয়া সম্পাদক মোহাম্মদ আল-আমীন রাসেল, থানা কর্মপরিষদ সদস্য যথাক্রমে আ.ফ.ম ইউসুফ, নজরুল ইসলাম মজুমদার, শামীম হাসনাইন, মোশাররফ হোসাইন।",
    "url": "https://www.dhakapost.com/politics/411028",
    "date": "2025-11-20T19:01:53+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 428,
    "scraped_at": "2026-02-05T13:45:48.097697"
  },
  {
    "title": "এখন রাস্তায় আন্দোলন নয়, জনগণের কাছে আমাদের যেতে হবে : আমীর খসরু",
    "body": "বিএনপির স্থায়ী কমিটির সদস্য আমীর খসরু মাহমুদ চৌধুরী বলেছেন, এখন রাস্তায় আন্দোলন নয়। এখন জনগণের কাছে আমাদেরকে যেতে হবে। আমরা সাংঘর্ষিক রাজনীতির দিকে যেতে পারবো না। আমরা হিংসাপরায়ণ রাজনীতির দিকে যেতে পারবো না। রোববার (২৬ অক্টোবর) দুপুরে গণঅধিকার পরিষদের প্রতিষ্ঠাবার্ষিকীর অনুষ্ঠানে তিনি এসব কথা বলেন। তিনি বলেন, আমরা পরস্পরের সঙ্গে সম্পর্ক নষ্ট করে রাজনীতি করে যদি যাই, আবার সেই পুরোনো কালচার আমাদের ফিরে যেতে হবে। তিনি আরো বলেন, বাংলাদেশের রাজনৈতিক ইতিহাসে দলগুলো এক সঙ্গে বসার কালচার কোনো সময় ছিল না। কেউ কারো চেহারা পেছনে দেখতো না। আজকে কিন্তু আমরা এখানে বসেছি সবাই। আমরা বসে ভবিষ্যৎ বাংলাদেশের কথা বলছি। আমরা এখানে বসে আগামী নির্বাচনকে কীভাবে সুষ্ঠভাবে পরিচালিত করে দেশে একটি গণতান্ত্রিক অর্ডার ফিরিয়ে আনবো, সেই লক্ষ্যে আমরা সবাই চলছি যার যার অবস্থান থেকে। ‘১৬ বছরের যে সংগ্রাম– বাংলাদেশের মানুষের গণতান্ত্রিক রাজনৈতিক সাংবিধানিক অধিকার ফেলে দেওয়ার সংগ্রাম, সেই সংগ্রামে আমরা জয়ী হয়ে বাকি যে কাজটা আছে সেটা যদি আমরা করতে না পারি। হাসিনা পালিয়ে যাওয়ার পরে ১৪ মাস আমরা অতিক্রম করছি। আজ পর্যন্ত বাংলাদেশের গণতান্ত্রিক অর্ডার ফিরে আসেনি। আমরা যুদ্ধ করেছি একটি নির্বাচিত সংসদ সরকারের জন্য সেটা এখনও আমরা পাইনি। এ জন্য আজ আমরা সবাই ঐক্যবদ্ধ হয়ে জাতীয় জুলাই সনদে সই করেছি। এখন আমাদের বাকি কাজ যেটা আছে আগামী নির্বাচনকে সবাই ঐক্যবদ্ধভাবে অংশগ্রহণের মাধ্যমে বাংলাদেশে একটা গণতান্ত্রিক অর্ডার ফিরিয়ে আনতে হবে।’ আমীর খসরু বলেন, আগামীর বাংলাদেশ গড়তে হলে আমাদেরকে সহনশীল হতে হবে। একে অপরের প্রতি শ্রদ্ধাবোধ রাখতে হবে। দ্বিমত পোষণ করেও তার মতকে শ্রদ্ধা জানাতে হবে। আমাদের এই কালচারগুলো আনতে হবে। আরেকজনের সঙ্গে দ্বিমত পোষণ করবো। তারপরও তার প্রতি শ্রদ্ধা জানাতে তো আমাদের অসুবিধা নেই। আমাদের এই সংস্কৃতি ফিরিয়ে আনতে হবে। তিনি বলেন, আমাদের মধ্যে কোনো বিভেদ হচ্ছে না। প্রত্যেকটি দলের নিজস্ব দর্শন, চিন্তা ভাবনা ও রূপরেখা আছে, সবকিছু তো এক জায়গায় হবে না। তাহলে তো আলাদা দল হতাম না, তাহলে তো আমরা বাকশাল হয়ে যেতাম সুতরাং যার যার অবস্থানে আমাদের যে ম্যান্ডেট, সেটা নিয়ে জনগণের কাছে যাব। সেই ম্যান্ডেট নিয়ে নির্বাচিত সংসদের মাধ্যমে পরিবর্তন আসবে। অনেকগুলো পরিবর্তন রাতারাতিও আসবে না, এগুলো একটা সময়ের মধ্যে আমাদের আলোচনার মধ্যে রাখতে হবে। যে কটা সমাধান হবে না, সেগুলো আমাদের জনসম্মুখে আলাপ আলোচনার মধ্যে রাখতে হবে।",
    "url": "https://www.dhakapost.com/politics/404748",
    "date": "2025-10-26T13:45:48+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 341,
    "scraped_at": "2026-02-05T13:45:49.678465"
  },
  {
    "title": "তারেক রহমান দেশে ফিরছেন ২৫ ডিসেম্বর",
    "body": "দীর্ঘ প্রায় ১৮ বছর পর আগামী ২৫ ডিসেম্বর বৃহস্পতিবার দেশে ফিরছেন বিএনপির ভারপ্রাপ্ত চেয়ারম্যান তারেক রহমান। শুক্রবার রাত পৌনে ১০টায় বিএনপির ভেরিফায়েড ফেসবুক পেজে এক পোস্টের মাধ্যমে বিষয়টি জানানো হয়েছে। পোস্টে বলা হয়েছে, আগামী ২৫ ডিসেম্বর বৃহস্পতিবার দেশে ফিরবেন বিএনপির ভারপ্রাপ্ত চেয়ারম্যান তারেক রহমান। এ প্রসঙ্গে বিএনপি মহাসচিব বলেন, আগামী ২৫ ডিসেম্বর তারেক রহমান ঢাকার মাটিতে এসে পৌঁছাবেন। আমার তার আগমনকে শুধু স্বাগতম জানাচ্ছি না, একই সঙ্গে আনন্দের সঙ্গে দেশবাসীর কাছে এ সুখবরটি জানাচ্ছি। তিনি আরও বলেন, আমরা মনে করি— দেশে গণতন্ত্রের পথে যেসব বাধা সৃষ্টি হয়েছে, তারেক রহমানের দেশে ফেরার সঙ্গে সঙ্গে তা দূর হয়ে যাবে। শুক্রবার (১২ ডিসেম্বর) রাতে দলের স্থায়ী কমিটির বৈঠকের পর দলের মহাসচিব মির্জা ফখরুল ইসলাম আলমগীর এক সংবাদ সম্মেলনে বিএনপির ভারপ্রাপ্ত চেয়ারম্যানের দেশে ফেরার কথা ঘোষণা করেন। তিনি বলেন, আপনারা জানেন যে, একটা বৈঠক লন্ডনে যেটা হয়েছিল আমাদের ভারপ্রাপ্ত চেয়ারম্যান ও প্রধান উপদেষ্টার মধ্যে, সেই সভায় সিদ্ধান্ত হয়েছিল যে, ফেব্রুয়ারি মাসের মধ্যে জাতীয় সংসদ নির্বাচন অনুষ্ঠিত হবে। ফলে আমাদের নির্বাচন সম্পর্কে যতটুকু শঙ্কা ছিল সেটা চলে গিয়েছিল। গতকাল (বৃহস্পতিবার) নির্বাচনের তফসিল ঘোষণার মধ্য দিয়ে নির্বাচনের যে রেল চলতে শুরু করেছে, সারা দেশের মানুষের মধ্যে আশা-প্রত্যাশা সৃষ্টি হয়েছে, সেটা বাস্তবায়িত হতে চলেছে। হাদির গুলিবিদ্ধ হওয়া প্রসঙ্গ স্থায়ী কমিটির বৈঠকে ইনকিলাব মঞ্চের প্রার্থী ওসমান হাদিকে গুলির ঘটনায় নিন্দা ও প্রতিবাদ জানানো হয়েছে উল্লেখ করে মির্জা ফখরুল বলেন, ওসমান হাদি গুলিবিদ্ধ হওয়ার এ ঘটনায় এটাই প্রমাণিত হয় যেসব অপশক্তি নির্বাচনকে বানচাল করার জন্য কাজ করছে তাদেরই একটা চক্রান্ত। অতি দ্রুত দুষ্কৃতিকারীদের দ্রুত গ্রেপ্তার করার দাবি জানান তিনি। ঢামেকে একটি দলের আচরণে হুঁশিয়ারি বিএনপি মহাসচিব বলেন, এটা না বলে পারছি না, আমাদের স্থায়ী কমিটির সিনিয়র সদস্য বিএনপির দীর্ঘকালের নেতা মির্জা আব্বাস সাহেব ঢাকা-৮ আসনের একজন প্রার্থী। শরীফ ওসমান হাদি গুলিবিদ্ধ হওয়ার খবর শুনে তিনি স্বাভাবিকভাবে একজন রাজনৈতিক নেতা হিসেবে সহানুভূতি জানাতে সাথে সাথে ঢাকা মেডিকেল কলেজ হাসপাতালে ছুটি গিয়েছিলেন। মির্জা ফখরুল বলেন, কিন্তু দুর্ভাগ্য ক্রমে সেই দলের কিছু ব্যক্তি ও সমর্থক ও আরও কিছু চক্রান্তকারী, তারা সেখানে সমবেত হয়ে উত্তেজনামূলক স্লোগান দেয় এবং এক পর্যায়ে তারা মব সৃষ্টি করার চেষ্টা করে। সেটার আমরা তীব্র নিন্দা জানাচ্ছি এবং হুঁশিয়ার করে দিতে চাই সকল পক্ষকে– এ ধরনের আচরণ করতে গেলে বিএনপি বসে থাকবে না, বিএনপি তার জবাব সাথে সাথে দেবে। তিনি বলেন, আমরা খুব পরিষ্কার করে বলতে চাই, কোনো রকমের গোলযোগ ও সন্ত্রাস চাই না। কিন্তু বিএনপির ওপর আঘাত এলে আমরা সেটা সহজভাবে নেব না। কীভাবে জবাব দিতে হয় সেটা বিএনপি জানে। বিএনপি মহাসচিব বলেন, আমি তাই বলব, সমস্ত মব ও উত্তেজনা সৃষ্টি না করে, নির্বাচনের পরিবেশ বিনষ্ট না করে সবাই যেন … ফিরে আসে, কীভাবে নির্বাচনটা সুষ্ঠু হবে সেই চেষ্টা করে। না হলে গণতন্ত্র উত্তরণের পথ ব্যাহত হবে, গণতন্ত্রের যাত্রাপথ ব্যাহত হবে। সংবাদ সম্মেলনে বিএনপির স্থায়ী কমিটির সদস্য খন্দকার মোশাররফ হোসেন, মির্জা আব্বাস, গয়েশ্বর চন্দ্র রায়, আবদুল মঈন খান, নজরুল ইসলাম খান, আমীর খসরু মাহমুদ চৌধুরী, সালাহউদ্দিন আহমেদ, ইকবাল হাসান মাহমুদ টুকু, সেলিমা রহমান, হাফিজ উদ্দিন আহমেদ প্রমুখ উপস্থিত ছিলেন। এর আগে রাত ৯টায় তারেক রহমানের সভাপতিত্বে জাতীয় স্থায়ী কমিটির বৈঠক অনুষ্ঠিত হয়। এএইচআর/এমজে/এসএসএইচ",
    "url": "https://www.dhakapost.com/politics/416203",
    "date": "2025-12-12T21:54:32+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 475,
    "scraped_at": "2026-02-05T13:45:51.245704"
  },
  {
    "title": "কিছু রাজনৈতিক দল নির্বাচন পেছানোর চেষ্টা করছে : মির্জা ফখরুল",
    "body": "কোনো কোনো রাজনৈতিক দল নির্বাচন যেন পিছিয়ে যায়, নির্বাচন যেন সঠিক সময়ে না হয় তার চেষ্টা করছে বলে মন্তব্য করেছেন বিএনপি মহাসচিব মির্জা ফখরুল ইসলাম আলমগীর। বৃহস্পতিবার (২৩ অক্টোবর) দুপুরে রাজধানীর কাকরাইলে ডিপ্লোমা ইঞ্জিনিয়ার্স ইনস্টিটিউশনে এক আলোচনা সভায় এ কথা বলেন তিনি। মির্জা ফখরুল বলেন, আমাদের যে অন্তর্বর্তী সরকার, আমরা তাকে সহযোগিতা দিয়ে, সহযোগিতা করে একটা জায়গায় আসার চেষ্টা করছি, একটা নির্বাচন যেন করা যায়। আমি কোনো দলকে দোষারোপ করতে চাই না, কোনো ব্যক্তিগত দোষারোপ করতে চাই না। কিন্তু হতাশার সঙ্গে লক্ষ্য করি যে, কোনো কোনো রাজনৈতিক দল নির্বাচন যেন পিছিয়ে যায়, নির্বাচন যেন সঠিক সময়ে না হয় তার চেষ্টা করছে। এটা ঠিক হচ্ছে না। ‘এখন দ্রুত একটা রাজনৈতিক সরকার দরকার’ উল্লেখ করে মির্জা ফখরুল বলেন, দেশের অর্থনীতি, রাজনীতি, শিক্ষা, সবকিছু নির্ভর করছে আগামীতে একটি নির্বাচিত সরকারের ওপর যারা সেই ব্যবস্থাকে সামনে নিয়ে আসবে। আমি ধন্যবাদ জানাতে চাই যে, জাতীয় সংস্কার কমিশন তারা অতি অল্প সময়ের মধ্যে অন্তত কিছু সংস্কারের কাজ শেষ করতে পেরেছেন। এটার প্রয়োজন ছিল, পরিবর্তনের পরে। ফখরুল বলেন, আমাদের নেতা তারেক রহমান ২০২২ সালে যে ৩১ দফা দিয়েছিলেন তারই ধারাবাহিকতায় কিন্তু আমরা এই সংস্কারগুলো দিয়েছি। ম্যাডাম (খালেদা জিয়া) দিয়েছিলেন ২০১৬ সালে ভিশন-২০৩০, আর আমাদের নেতা শহীদ প্রেসিডেন্ট জিয়াউর রহমান দিয়েছিলেন ১৯ দফা কর্মসূচি। সবকিছু মিলিয়ে এসব সংস্কার। তিনি আরও বলেন, বিএনপির জন্ম তো সংস্কারের মধ্যে, সংস্কার দিয়েই একদলীয় শাসন ব্যবস্থা থেকে বহুদলীয় শাসন ব্যবস্থায় প্রেসিডেন্ট জিয়া নিয়ে এসেছিলেন। গণমাধ্যমের স্বাধীনতা, ফ্রিডম অফ প্রেস প্রেসিডেন্ট জিয়া দিয়েছিলেন। জনগণের মৌলিক স্বাধীনতার অধিকারগুলো প্রেসিডেন্ট জিয়া দিয়েছিলেন। বেগম খালেদা জিয়া প্রেসিডেন্সিয়াল ফর্ম অফ গভর্নমেন্ট থেকে পার্লামেন্টারি ফর্ম অব গভর্নমেন্ট নিয়ে এসেছিলেন। মেয়েদের লেখাপড়া দশম শ্রেণি পর্যন্ত বিনা খরচে লেখাপড়ার ব্যবস্থা ম্যাডাম করেছিলেন। মেয়েদেরকে চাকরি দেওয়া, মহিলা অধিদপ্তর করা… সব তো বিএনপি এবং ম্যাডামের দেওয়া। অথচ এমনভাবে কথা বলা হয়– বিএনপি একটা ‘ভিলেন’। কিছু কিছু লোক বলার চেষ্টা করেন, আমি বিস্মিত হই। আমি দৃঢ়তার সাথে বলতে চাই, বাংলাদেশে যা কিছু ভালো হয়েছে সব বিএনপির হাত দিয়ে হয়েছে, জনগণের হাত দিয়ে হয়েছে এবং দেশনেত্রী বেগম খালেদা জিয়ার হাত দিয়ে হয়েছে। মির্জা ফখরুল বলেন, প্রেসিডেন্ট জিয়ার নাম মুছে ফেলার চেষ্টা করেছিল আওয়ামী লীগ। জিয়ার মাজার পর্যন্ত তুলে নিয়ে যাবে, তার নাম গন্ধ থাকবে না…. তাই করেছিল, পারেনি। কারণ, সত্যিকার অর্থেই জিয়াউর রহমান ক্ষণজন্মা, আল্লাহ যাকে পাঠিয়েছেন মানুষের কল্যাণের জন্য। তাকে কি এত সহজেই ছুড়ে ফেলা যায়? যায় না। কিউবার প্রেসিডেন্ট কাস্ট্রোর আদালতে দেওয়া বক্তব্য তুলে ধরে তিনি বলেন, কাস্ট্রো আদালতে বলেছিলেন, ‘কনডেম মি, ডাজেন্ট মেটার, হিস্ট্রি উইল এবজোর্ভ’। শহীদ জিয়াউর রহমানকে ইতিহাস ধারণ করেছেন, তাকে কেউ কন্ডেম করলে কিছু যায় আসে না। বিএনপি মহাসচিব বলেন, ‘তারেক রহমান আমাদের নেতা, যিনি নতুন করে বাংলাদেশের নেতৃত্ব দিয়ে বাংলাদেশকে গণতান্ত্রিক রাষ্ট্রে রূপান্তরিত করার জন্য কাজ করছেন। তিনি সেই একই ধারার (জিয়াউর রহমান-খালেদা জিয়া) নেতা। আমার এখনও মনে আছে– তিনি চীনে একবার গিয়েছিলেন ম্যাডামের সঙ্গে, আমরাও ছিলাম। ওই সময়ে প্রচণ্ড শীত ছিল, সেজন্য গ্রেট হলের ভেতরে ম্যাডামকে গার্ড অব অনার দেওয়ার অনুষ্ঠানটি হয়। ম্যাডাম যখন চীনের প্রধানমন্ত্রীকে আমাদের সঙ্গে পরিচয় করিয়ে দিচ্ছিলেন… তখন তারেক রহমানের সামনে এসে বললেন, ‘হি ইজ মাই সান’। চীনের প্রধানমন্ত্রী তার (তারেক রহমানের) হাতটা শক্ত করে ধরে ঝাঁকিয়ে বললেন, ‘ক্যারি অব দি ফ্ল্যাগ স্ট্যান্ড ফাদার অ্যান্ড মাদার।’ আজ তারেক রহমান সেই পতাকা তুলে ধরেছেন, যে পতাকা হচ্ছে স্বাধীনতার পতাকা, এই দেশের মানুষের অধিকারের পতাকা, গণতন্ত্র ও উন্নয়নের পতাকা। ইনশাল্লাহ আমরা তারেক রহমানের নেতৃত্বে নিশ্চয়ই এই বাংলাদেশে গণতন্ত্রকে সুপ্রতিষ্ঠিত করব এবং গণতন্ত্রকে আরো উজ্জীবিত করব। অর্থনীতিকে গণতান্ত্রিকীকরণ করব। বিএনপি চেয়ারপারসনের উপদেষ্টা কাউন্সিলের সদস্য ও প্রকাশনা উপকমিটির আহ্বায়ক আবদুস সালামের সভাপতিত্বে ও প্রশিক্ষণ বিষয়ক সম্পাদক এবিএম মোশররফ হোসেনের সঞ্চালনায় আলোচনা সভায় ঢাকা বিশ্ববিদ্যালয়ের সাবেক উপাচার্য অধ্যাপক আনোয়ার উল্লাহ চৌধুরী, বিএনপি চেয়ারপারসনের উপদেষ্টা কাউন্সিলের সদস্য আবদুল হাই শিকদার, বিএনপির মিডিয়া সেলের আহ্বায়ক মওদুদ আলমগীর পাভেল, ভারপ্রাপ্ত চেয়ারম্যানের উপদেষ্টা মাহদী আমিন, জাসাসের সাবেক সভাপতি রেজাবুদ্দৌলা চৌধুরী, কলামিস্ট সাখাওয়াত হোসেন সায়ান্থ, মুক্তিযোদ্ধা দলের সভাপতি ইশতিয়াক আজিজ উলফাত প্রমুখ বক্তব্য রাখেন।",
    "url": "https://www.dhakapost.com/politics/404203",
    "date": "2025-10-23T17:29:25+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 601,
    "scraped_at": "2026-02-05T13:45:52.842336"
  },
  {
    "title": "‘সব আনন্দ মিস করছি’",
    "body": "ওপার বাংলার জনপ্রিয় অভিনেত্রী মিমি চক্রবর্তী। ব্যস্ততার কারণে বেশিরভাগ সময় কলকাতায় একাই থাকেন, সঙ্গী দুই পোষ্য। তবে বিশেষ দিনগুলোতে বাবা-মায়ের জন্য তার মন কাঁদে। তেমনই একটি বিশেষ দিনে মা-বাবার কাছে না থাকতে পারার জন্য বিষণ্ণ অভিনেত্রী। ১৪ ডিসেম্বর মিমি চক্রবর্তীর বাবা-মায়ের ৪০তম বিবাহবার্ষিকী। এই বিশেষ দিনটিকে কেন্দ্র করে সোশ্যাল মিডিয়ায় বাবা-মায়ের প্রতি নিজের ভালোবাসার বার্তা দিয়েছেন মিমি। অতীতের কিছু স্মরণীয় মুহূর্তের ছবিও তিনি ভাগ করে নিয়েছেন ভক্তদের সঙ্গে। পোস্টের ক্যাপশনে মিমি লেখেন, ‘শুভ ৪০তম বিবাহবার্ষিকী মা-বাবা। আজ বাড়িতে থাকার সব আনন্দ মিস করছি ভীষণভাবে।’ এই বিশেষ দিনে দূরত্বের কারণে মা-বাবার পাশে থাকতে না পারায় মন খারাপের সুর শোনা যায় অভিনেত্রীর কথায়। প্রকাশিত ছবিগুলোতে দেখা যায়, অভিনেত্রী বিভিন্ন সময় বাবা-মাকে নিয়ে ঘুরতে গিয়েছেন। আবার একটি ছবিতে দেখা যায়, বাবা-মায়ের বিয়ের সময়ের পুরোনো ছবি। সন্তানকে মানুষ করতে গিয়ে বাবা-মায়েরা নিজেদের অনেক আনন্দ বিসর্জন দেন। উল্লেখ্য, এই মুহূর্তে কলকাতা থেকে দূরে রয়েছেন এই অভিনেত্রী। তবে কাজের ফাঁকে যখনই সময় পান, তখনই মা-বাবার সঙ্গে কাটানো মুহূর্তগুলোকে আঁকড়ে বাঁচেন মিমি।",
    "url": "https://www.dhakapost.com/entertainment/416655",
    "date": "2025-12-14T19:36:57+06:00",
    "author": "বিনোদন ডেস্ক",
    "category": "entertainment",
    "language": "bn",
    "token_count": 155,
    "scraped_at": "2026-02-05T13:45:54.462176"
  },
  {
    "title": "মুরালি তৈরির সহজ রেসিপি জেনে নিন",
    "body": "মচমচে মুরালি খেতে পছন্দ করেন অনেকেই। বিশেষ করে শিশুদের কাছে এটি বেশ প্রিয় একটি খাবার। শহুরে শিশুরা মুরালি খুব বেশি না চিনলেও গ্রামের হাটে-বাজারে এর কদর এখনও কমেনি। শহরের সুপারশপগুলোতেও দেখা মেলে মুরালির। তবে তাতে খরচ করতে হয় তুলনামূলক অনেক বেশি। এর বদলে বাড়িতে তৈরি করে খেলে খরচ তো বাঁচবে অনেকটাই। শুধু কি তাই? ঘরে তৈরি যেকোনো খাবারের স্বাদ ও মানও বাইরের খাবারের থেকে অনেকগুণ ভালো। চলুন তবে জেনে নেওয়া যাক মুরালি তৈরির সহজ রেসিপি- মুরালি তৈরিতে যা লাগবে লবণ- ১/৪ চা চামচ সিরার জন্য যা লাগবে চিনি অথবা গুড়- ১ কাপ যেভাবে তৈরি করবেন ময়দা, লবণ, তেল মিশিয়ে নিন। এবার পরিমাণমতো পানি দিয়ে ডো তৈরি করুন। এবার ডো থেকে মোটা রুটি তৈরি করে মুরালির মাপে টুকরা করে নিন। টুকরাগুলো দুইপাশ দিয়ে ধরে একটু মুড়িয়ে দিন। এবার কড়াইতে তেল গরম করে তাতে মাঝারি আঁচে মুড়ালিগুলো ভেজে তুলুন। ভালোভাবে ভাজা হয়ে সোনালি রং হয়ে তুলে তেল ঝরিয়ে নিন। একটি পাত্রে চিনি ও পানি গরম করে সিরা তৈরি করে নিন। এবার তাতে মুরালিগুলো দিয়ে ভালোভাবে নেড়েচেড়ে নামিয়ে নিন। চিনির সিরা শুকিয়ে মুড়ালির গায়ে লেগে থাকবে। ঠান্ডা হলে বয়ামে ভরে বেশ কিছুদিন সংরক্ষণ করতে পারবেন।",
    "url": "https://www.dhakapost.com/lifestyle/415182",
    "date": "2025-12-08T18:14:33+06:00",
    "author": "লাইফস্টাইল ডেস্ক",
    "category": "lifestyle",
    "language": "bn",
    "token_count": 182,
    "scraped_at": "2026-02-05T13:45:56.058043"
  },
  {
    "title": "রেজা কিবরিয়া বিএনপিতে যোগ দেবেন আজ",
    "body": "বিএনপিতে যোগ দিতে যাচ্ছেন সাবেক অর্থমন্ত্রী শাহ এ এম এস কিবরিয়ার ছেলে রেজা কিবরিয়া। সোমবার (১ ডিসেম্বর) গুলশানে বিএনপির চেয়ারপার্সনের রাজনৈতিক কার্যালয়ে এক অনুষ্ঠানের মাধ্যমে আনুষ্ঠানিকভাবে বিএনপিতে যুক্ত হবেন তিনি। বিএনপির মিডিয়া সেলের অন্যতম সদস্য শায়রুল কবির খান জানান, বেলা ১১টায় গুলশানে চেয়ারপার্সনের কার্যালয়ে যোগদান অনুষ্ঠান রয়েছে। সেখানে দলের মহাসচিব মির্জা ফখরুল ইসলাম আলমগীর থাকবেন। রেজা কিবরিয়া হবিগঞ্জ-১ আসন থেকে আগামী জাতীয় সংসদ নির্বাচনে ধানের শীষ প্রতীকে নির্বাচন করতে চান। বিএনপির আগামী সংসদ নির্বাচনে জন্য ২২৭ আসনের প্রার্থী ঘোষণা করেছে। সেখানে হবিগঞ্জ-১ আসনটি ফাঁকা রেখেছে। উল্লেখ্য, ২০১৮ সালে অনুষ্ঠিত একাদশ জাতীয় সংসদ নির্বাচনে রেজা কিবরিয়া বিএনপির জোটসঙ্গী জাতীয় ঐক্যফ্রন্টের প্রার্থী হিসেবে একই আসনে বিএনপির ধানের শীষ প্রতীকেই নির্বাচন করেছিলেন। ২০১৮ সালের জাতীয় সংসদ নির্বাচনে আগে রেজা কিবরিয়া গণফোরামে যোগদান করে পরে দলটির সাধারণ সম্পাদক হন। পরে তাকে কেন্দ্র করে দলটি দুই ভাগে বিভক্ত হয়। এরপর তিনি ডাকসুর ভিপি নুরুল হক নুরের সঙ্গে গণঅধিকার পরিষদ গঠন করেন। সেখানে আহ্বায়ক হিসেবে দায়িত্ব পালন করেন। কিন্তু সেখানে তাকে কেন্দ্র করে দলটিও দুই ভাগে বিভক্ত হয়। পরে বিভক্ত দল আমজনতার দলের প্রতিষ্ঠাতা আহ্বায়ক হিসেবে দায়িত্ব পালন করেছে রেজা কিবরিয়া।",
    "url": "https://www.dhakapost.com/politics/413478",
    "date": "2025-12-01T09:57:04+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 175,
    "scraped_at": "2026-02-05T13:45:57.644367"
  },
  {
    "title": "ব্যবসায়ী নেতাদের সঙ্গে বৈঠকে বিএনপি",
    "body": "বিএনপি মহাসচিব মির্জা ফখরুল ইসলাম আলমগীরের সঙ্গে দেশের শীর্ষ ব্যবসায়ী নেতারা বৈঠকে বসেছেন। রোববার (২১ সেপ্টেম্বর) বিকেল ৫টায় রাজধানীর গুলশানে বিএনপি চেয়ারপারসনের রাজনৈতিক কার্যালয়ে এ বৈঠক শুরু হয়। বিএনপির মিডিয়া সেলের অন্যতম সদস্য শায়রুল কবির খান জানান, বৈঠকে বিএনপি মহাসচিব ছাড়াও স্থায়ী কমিটির সদস্য আমীর খসরু মাহমুদ চৌধুরী অংশ নিয়েছেন। ব্যবসায়ী নেতাদের মধ্যে উপস্থিত রয়েছেন বিজিএমইএ সভাপতি মাহমুদ হাসান খান বাবু, তপন চৌধুরী, এ কে আজাদ, নাসিম মনজুর, কামরান টি রহমান, আহসান খান চৌধুরী, তাসকিন আহমেদ, এম এ হাতেম, ফজলে এশান শামীম, ডা. রশিদ আহমেদ হোসেনী প্রমুখ। দেশের রাজনৈতিক অস্থিরতা ও অর্থনৈতিক পরিস্থিতি নিয়ে এ বৈঠকে গুরুত্বপূর্ণ আলোচনা হবে বলে জানা গেছে।",
    "url": "https://www.dhakapost.com/politics/396536",
    "date": "2025-09-21T17:43:09+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 102,
    "scraped_at": "2026-02-05T13:45:59.267800"
  },
  {
    "title": "জুলাই সনদ ও পিআর পদ্ধতিতে নির্বাচন হলে চাঁদাবাজি বন্ধ হয়ে যাবে",
    "body": "জুলাই সনদের ভিত্তিতে পিআর পদ্ধতিতে নির্বাচন হলে দেশে চাঁদাবাজি, সন্ত্রাস ও দুর্নীতির পথ বন্ধ হয়ে যাবে বলে মন্তব্য করেছেন বাংলাদেশ জামায়াতে ইসলামীর কেন্দ্রীয় কর্মপরিষদ সদস্য ও ঢাকা–৮ আসনের মনোনীত সংসদ সদস্য প্রার্থী অ্যাডভোকেট ড. হেলাল উদ্দিন। তিনি বলেন, একটি দল জানে, পিআর পদ্ধতির নির্বাচন হলে তাদের অবৈধ রাজনীতি টিকবে না- তাই তারা গণভোট এড়াতে নানানভাবে ষড়যন্ত্র করছে। বুধবার (১৫ অক্টোবর) সন্ধ্যায় বাংলাদেশ জামায়াতে ইসলামীর ঢাকা মহানগরী দক্ষিণের উদ্যোগে ঢাকা–৮ সংসদীয় এলাকার ট্রেড ও সমিতির নেতৃবৃন্দের সঙ্গে মতবিনিময় সভায় প্রধান অতিথির বক্তব্যে তিনি এসব কথা বলেন। ড. হেলাল উদ্দিন বলেন, জাতীয় স্বার্থে নভেম্বরে জুলাই সনদের গণভোট এবং আগামী ফেব্রুয়ারিতে পিআর পদ্ধতিতে জাতীয় নির্বাচন আয়োজন করা জরুরি। যদি সরকার নভেম্বরের মধ্যে গণভোট না দিয়ে নির্বাচনের দিনেই তা আয়োজন করে, তবে প্রমাণিত হবে সরকার একটি দলের নিয়ন্ত্রণে আছে। তিনি বলেন, জামায়াতে ইসলামী ক্ষমতায় গেলে দুর্নীতি, সন্ত্রাস ও চাঁদাবাজদের বিরুদ্ধে জিরো টলারেন্স নীতি নেওয়া হবে। কোনো এমপি বা মন্ত্রী সরকারি প্লট, ফ্ল্যাট বা ট্যাক্সবিহীন গাড়ি নেবে না। উন্নয়ন প্রকল্পের টাকা এমপিদের হাতে যাবে না- বরং কাজ শেষে জনগণের সামনে হিসাব দিতে হবে। ড. হেলাল উদ্দিন ব্যবসায়ী সমাজের উদ্দেশ্যে বলেন, জামায়াতে ইসলামী ক্ষমতায় গেলে কোনো ব্যবসায়ীকে এক টাকাও চাঁদা দিতে হবে না। ঘুষ-দুর্নীতি মুক্ত প্রশাসন, যাকাতভিত্তিক অর্থনীতি ও সুদমুক্ত সমাজব্যবস্থা গড়ে তোলা হবে। শ্রমিকদের ন্যায্য বেতন ও মর্যাদা নিশ্চিত করা হবে। কেউ আর অধিকার আদায়ে রাজপথে নামতে বাধ্য হবে না। তিনি বলেন, নতুন বাংলাদেশ গঠনে আল্লাহভীরু, সৎ ও নৈতিক নেতৃত্ব ছাড়া বিকল্প নেই। তাই দুর্নীতিবাজ, সন্ত্রাসী ও চাঁদাবাজ রাজনীতিবিদদের বয়কট করে জামায়াতে ইসলামীর নেতৃত্বকে ক্ষমতায় আনতে হবে। ঢাকা–৮ আসনের জনগণ তাকে সুযোগ দিলে এই অঞ্চলকে সন্ত্রাস, চাঁদাবাজি ও মাদকমুক্ত শান্তির নগরী হিসেবে গড়ে তোলার প্রতিশ্রুতি দেন তিনি। সভায় সভাপতিত্ব করেন বাংলাদেশ জামায়াতে ইসলামীর কেন্দ্রীয় মজলিসে শূরা সদস্য ও ঢাকা মহানগরী দক্ষিণের সহকারী সেক্রেটারি এবং ঢাকা–৮ আসনে নির্বাচন পরিচালক মুহাম্মদ শামছুর রহমান। পরিচালনা করেন পল্টন থানা আমীর ও নির্বাচন পরিচালনা কমিটির সদস্য সচিব শাহীন আহমেদ খান। অনুষ্ঠানে আরও বক্তব্য রাখেন মহানগরীর কর্মপরিষদ সদস্য ও শাহজাহানপুর পূর্ব থানা আমীর মাওলানা শরিফুল ইসলাম, ঢাকা দক্ষিণ সিটি করপোরেশনের ১৩ নম্বর ওয়ার্ডের সাবেক কমিশনার খন্দকার আব্দুর বর এবং বাংলাদেশ শ্রমিক কল্যাণ ফেডারেশন ঢাকা মহানগরী দক্ষিণের সেক্রেটারি সোহেল রানা মিঠু। অনুষ্ঠানে ঢাকা–৮ আসনের জামায়াতে ইসলামীর সব সাংগঠনিক নেতৃবৃন্দ উপস্থিত ছিলেন।",
    "url": "https://www.dhakapost.com/politics/402262",
    "date": "2025-10-15T21:29:10+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 349,
    "scraped_at": "2026-02-05T13:46:03.173060"
  },
  {
    "title": "‘জুলাই সনদ বাস্তবায়ন আদেশ জারি করে নভেম্বরেই গণভোট আয়োজন করতে হবে’",
    "body": "জুলাই সনদ বাস্তবায়ন আদেশ জারি করে নভেম্বরের মধ্যে গণভোট আয়োজন ও পিআর পদ্ধতিতে নির্বাচনসহ ৫ দফা দাবিতে নতুন কর্মসূচি ঘোষণা করেছে বাংলাদেশ জামায়াতে ইসলামীসহ সমমনা রাজনৈতিক দলগুলো। কর্মসূচির অংশ হিসেবে ২০ অক্টোবর (সোমবার) রাজধানীতে, ২৫ অক্টোবর (শনিবার) সব বিভাগীয় শহরে এবং ২৭ অক্টোবর (সোমবার) সারাদেশের সব জেলা-উপজেলায় সমাবেশ ও বিক্ষোভ মিছিল অনুষ্ঠিত হবে। রোববার (১৯ অক্টোবর) বিকেলে জাতীয় প্রেস ক্লাবে ৮টি রাজনৈতিক দলের প্রতিনিধিরা চতুর্থ দফায় এ কর্মসূচি ঘোষণা করেন। এদিন প্রেসক্লাবের জহুর হোসেন চৌধুরী হলে আয়োজিত সংবাদ সম্মেলনে জামায়াতসহ সমমনা রাজনৈতিক দলগুলোর নেতারা দ্রুতই জুলাই সনদ বাস্তবায়ন আদেশ জারি করে নভেম্বরের মধ্যে গণভোট আয়োজনের দাবি জানান। সংবাদ সম্মেলনে লিখিত বক্তব্য উপস্থাপন করেন খেলাফত মজলিসের মহাসচিব ডক্টর আহমদ আব্দুল কাদের। লিখিত বক্তব্যে বলা হয়, জনগণের দাবিসমূহ কার্যকর করার কোনো পদক্ষেপ গ্রহণ করা হচ্ছে না। এমতাবস্থায় জনগণের দাবি আদায়ের জন্য গণ-আন্দোলনের কোনো বিকল্প নেই। তাই জুলাই জাতীয় সনদ বাস্তবায়ন আদেশ জারি ও উক্ত আদেশের উপর আগামী নভেম্বর মাসের মধ্যেই গণভোট আয়োজন করে তার আলোকে আগামী ফেব্রুয়ারিতে অবাধ, সুষ্ঠু ও গ্রহণযোগ্য নির্বাচন এবং জনগণের ভোটাধিকার প্রতিষ্ঠার মাধ্যমে বাংলাদেশকে একটি ন্যায়ভিত্তিক ও জবাবদিহিতামূলক গণতান্ত্রিক রাষ্ট্ররূপে গড়ে তুলতে রাজপথের এই আন্দোলন। আন্দোলনের প্রেক্ষাপট বর্ণনা করে লিখিত বক্তব্যে আরও বলা হয়, ২০২৪ সালের জুলাই-আগস্টের সফল গণ-অভ্যুত্থানের পর স্বৈরাচার শেখ হাসিনা পদত্যাগ করে দেশ ছেড়ে পালিয়ে যায়। দেশের প্রশাসনিক কাঠামো ভেঙে পড়ে। দেশে কোনো সরকার না থাকায় সাংবিধানিক শূন্যতা সৃষ্টি হয়। সংবিধানের অনেক বিধানাবলি অকার্যকর হয়ে পড়ে। এমন পরিস্থিতিতে জনগণের অভিপ্রায়ের পরম অভিব্যক্তি এবং জাতীয় ঐকমত্যের ভিত্তিতে অন্তর্বর্তী সরকার গঠিত হয়। এ সরকারের বৈধতার উৎস এবং ভিত্তি হচ্ছে সংবিধানের অনুচ্ছেদ-৭ এ বর্ণিত বিধানের জনগণের অভিপ্রায়। সেই অভিপ্রায় বলেই জুলাই সনদ বাস্তবায়ন আদেশ দিতে হবে। পিআর পদ্ধতির যৌক্তিকতা তুলে ধরে লিখিত বক্তব্যে বলা হয়, ইতোমধ্যেই জাতীয় সংসদ নির্বাচনের রোডম্যাপ নির্ধারণ করা হয়েছে। আমরা ঘোষিত রোডম্যাপ অনুযায়ী অবাধ, সুষ্ঠু, নিরপেক্ষ ও ভয়ভীতিমুক্ত গ্রহণযোগ্য নির্বাচনের লক্ষ্যে প্রয়োজনীয় পদক্ষেপ গ্রহণের আহ্বান জানিয়ে আসছি। আমাদের অতীত অভিজ্ঞতা অনুযায়ী কালো টাকার ব্যবহার বন্ধ, ভোটকেন্দ্র দখল, পেশিশক্তি প্রদর্শন ও ভোটের বিভিন্ন অনিয়ম ও অপতৎপরতা বন্ধ, কোয়ালিটি-সম্পন্ন পার্লামেন্ট এবং দক্ষ আইনপ্রণেতা তৈরিসহ প্রতিটি ভোট মূল্যায়নের লক্ষ্যে পিআর পদ্ধতিতে নির্বাচনের জন্য জোর দাবি জানিয়ে আসছি। বাংলাদেশের অধিকাংশ রাজনৈতিক দল, বুদ্ধিজীবী, সাংবাদিক, কলামিস্ট, লেখক, গবেষক, শিক্ষাবিদ ও নানা শ্রেণি-পেশার মানুষ পিআর পদ্ধতিতে নির্বাচনের দাবির সঙ্গে একমত পোষণ করেছেন। আন্দোলনরত রাজনৈতিক দলগুলোর ৫ দফা দাবি তুলে ধরা হয়। দাবিগুলো হলো : ১. জুলাই জাতীয় সনদ বাস্তবায়ন আদেশ জারি ও উক্ত আদেশের উপর আগামী নভেম্বরের মধ্যেই গণভোট আয়োজন করা। ২. আগামী জাতীয় নির্বাচনে উভয় কক্ষে পিআর পদ্ধতি চালু করা। ৩. অবাধ, সুষ্ঠু ও গ্রহণযোগ্য নির্বাচনের লক্ষ্যে সবার জন্য লেভেল প্লেয়িং ফিল্ড নিশ্চিত করা। ৪. ফ্যাসিস্ট সরকারের সব জুলুম-নির্যাতন, গণহত্যা ও দুর্নীতির বিচার দৃশ্যমান করা। ৫. স্বৈরাচারের দোসর জাতীয় পার্টি ও ১৪ দলের কার্যক্রম নিষিদ্ধ করা। সংবাদ সম্মেলনে হুঁশিয়ারি উচ্চারণ করে রাজনৈতিক দলগুলোর নেতৃবৃন্দ বলেন, আগামী ২৭ অক্টোবরের মধ্যে দাবি মানা না হলে দেশব্যাপী বৃহত্তর আন্দোলনের ডাক দেয়া হবে। এ সময় নেতারা ঘোষিত কর্মসূচি বাস্তবায়নের মাধ্যমে জনগণের দাবি আদায়ের লক্ষ্যে দেশবাসীকে ঐক্যবদ্ধ হওয়ার আহ্বান জানান। সংবাদ সম্মেলনে উপস্থিত ছিলেন জামায়াতে ইসলামীর সেক্রেটারি জেনারেল অধ্যাপক মিয়া গোলাম পরওয়ার, ইসলামী আন্দোলন বাংলাদেশের মহাসচিব অধ্যক্ষ ইউনুস আহমাদ, বাংলাদেশ খেলাফত মজলিসের মহাসচিব মাওলানা জালাল উদ্দিন, নেজামে ইসলাম পার্টির মহাসচিব মাওলানা মুসা বিন ইজহার, বাংলাদেশে খেলাফত আন্দোলনের নায়েবে আমির মাওলানা মুজিবুর রহমান হামিদী, ইসলামী আন্দোলন বাংলাদেশের মুখপাত্র মাওলানা গাজী আতাউর রহমান, জাগপার সহ-সভাপতি ও মুখপাত্র ইঞ্জিনিয়ার রাশেদ প্রধান, বাংলাদেশ ডেভেলপমেন্ট পার্টির মহাসচিব নিজামুল হক নাইম প্রমুখ উপস্থিত ছিলেন।",
    "url": "https://www.dhakapost.com/politics/403193",
    "date": "2025-10-19T18:17:53+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 534,
    "scraped_at": "2026-02-05T13:46:04.776168"
  },
  {
    "title": "নির্বাচন করতে চাইলে উপদেষ্টাদের এখনই পদত্যাগ করা উচিত : সাইফুল হক",
    "body": "উপদেষ্টারা নির্বাচন করতে চাইলে সরকার থেকে এখনই পদত্যাগ করা উচিত বলে মন্তব্য করেছেন বাংলাদেশের বিপ্লবী ওয়ার্কার্স পার্টির সাধারণ সম্পাদক সাইফুল হক। তিনি বলেছেন, অন্যথায় সরকারের নিরপেক্ষতাসহ নির্বাচন প্রশ্নবিদ্ধ হতে পারে। শনিবার (২৯ নভেম্বর) বাংলাদেশ চলচ্চিত্র উন্নয়ন কর্পোরেশনে ডিবেট ফর ডেমোক্রেসি আয়োজিত 'আইনশৃঙ্খলা পরিস্থিতি নিয়ন্ত্রণে রাখা আগামী নির্বাচনের বড়ো চ্যালেঞ্জ' শীর্ষক ছায়া সংসদে এ কথা বলেন তিনি। সাইফুল হক বলেন, এনসিপি বিএনপির সঙ্গে নির্বাচনী জোটে যাওয়া নিয়ে দোলাচলে আছে। ইসলামী দলগুলোর সঙ্গেও আলাপ-আলোচনা চলতে পারে। তবে পেন্ডুলামের মতো ডিগবাজি না খেয়ে নীতি-আদর্শ মেনে সিদ্ধান্ত নেওয়া উচিত। রাজনীতিতে অতীতে চর দখলের যে চর্চা হয়েছে আমরা ভবিষ্যতে তার পুনরাবৃত্তি দেখতে চাই না। তিনি বলেন, ক্ষমতায় যাওয়ার সঙ্গে সঙ্গে বিত্তবৈভব অর্জনের যে প্রতিযোগিতা আগে দেখা গেছে, তার পুনরাবৃত্তি হলে জুলাই অভ্যুত্থান ব্যর্থ হবে। এবারের নির্বাচনে শুধু মার্কা দেখে কেউ ভোট দেবে না। প্রার্থীর গুণাগুণ ও দলীয় আদর্শ বিচার করে ভোট দেবে। আওয়ামী লীগের সবচেয়ে বড়ো অপরাধ ছিলো মানুষের ভোটাধিকার হরণ করে নিয়মতান্ত্রিকভাবে সরকার পরিবর্তনের পথ রুদ্ধ করা। সভাপতির বক্তব্যে ডিবেট ফর ডেমোক্রেসির চেয়ারম্যান হাসান আহমেদ চৌধুরী কিরণ বলেন, আগামী জাতীয় নির্বাচন নিয়ে কোনো অনিশ্চয়তা নেই। সব বেড়াজাল ছিন্ন করে ফেব্রুয়ারিতেই নির্বাচন অনুষ্ঠিত হবে। বিএনপি-জামায়াতের যে তর্ক-বিতর্ক চলছে তাতে আসন্ন নির্বাচন বাধাগ্রস্ত হবে না। তাদের এই মত-দ্বিমতই গণতন্ত্রের সৌন্দর্য। প্রার্থী ও ভোটাররা ঐক্যবদ্ধ থাকলে দু-চার জায়গায় জঙ্গি মিছিল কিংবা বাস-ট্রাকে আগুন দিয়ে কোনো অপশক্তি বিশৃঙ্খলা সৃষ্টি করতে পারবে না। লেভেল প্লেইং ফিল্ড বজায় থাকলে এবারের নির্বাচনে ব্যাপক সংখ্যক ভোটার নিঃসংকোচে ভোট দেবে। তিনি বলেন, নির্বাচন ও রাজনৈতিক অঙ্গন থেকে দুর্বৃত্তায়ন বন্ধ করতে হবে। ক্ষমতার পালাবদলের সঙ্গে যাতে দুর্নীতির পালাবদল না হয়। আগের মতো কেউ নিজকে রাষ্ট্র মনে করলে তার পরিণতি শেখ হাসিনার মতো হবে। এবারের নির্বাচনে ভোট কেন্দ্রে পুলিশের বডি ক্যামেরা ব্যবহারের কথা রয়েছে। যদি নির্বাচন কমিশন, রাজনৈতিক দল ও ভোটাররা দায়িত্বশীল আচরণ না করে, তাহলে অতীতের মতো ধানক্ষেতে-পাটক্ষেতে ভোটের বাক্স পাওয়া যেতে পারে। যা আমরা প্রত্যাশা করি না। ছায়া সংসদে ঢাকা কলেজকে পরাজিত করে ইডেন মহিলা কলেজের বিতার্কিকরা বিজয়ী হয়। বিচারক ছিলেন অধ্যাপক আবু মুহাম্মদ রইস, ড. এস এম মোর্শেদ, সাংবাদিক জাকির হোসেন লিটন, সাংবাদিক সাইদুর রহমান ও সাংবাদিক মসিউর রহমান খান। প্রতিযোগিতা শেষে অংশগ্রহণকারী দলকে ট্রফি, ক্রেস্ট ও সনদপত্র প্রদান করা হয়।",
    "url": "https://www.dhakapost.com/politics/413069",
    "date": "2025-11-29T15:02:37+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 339,
    "scraped_at": "2026-02-05T13:46:12.316031"
  },
  {
    "title": "শিক্ষকদের ন্যায্য দাবির সঙ্গে নীতিগতভাবে একমত বিএনপি : মির্জা ফখরুল",
    "body": "বিএনপি মহাসচিব মির্জা ফখরুল ইসলাম আলমগীর বলেছেন, দেশের দায়িত্বশীল রাজনৈতিক দল হিসেবে বিএনপি ও দলের ভারপ্রাপ্ত চেয়ারম্যান তারেক রহমান শিক্ষকদের ন্যায্য দাবির সঙ্গে নীতিগতভাবে একমত। শনিবার (১৮ অক্টোবর) বিএনপির সহ-দপ্তর সম্পাদক অ্যাডভোকেট মো. তাইফুল ইসলাম টিপু স্বাক্ষরিত এক বিবৃতিতে এসব কথা বলেন তিনি। বিবৃতিতে মির্জা ফখরুল বলেন, সর্বস্তরের শিক্ষকদের জন্য আমাদের অগ্রাধিকার হলো যুক্তিসংগত আর্থিক সুবিধার নিশ্চয়তাসহ চাকরির নিরাপত্তা, শিক্ষকদের সর্বোচ্চ সামাজিক মর্যাদা এবং তাদের অবদানের রাষ্ট্রীয় স্বীকৃতি। তিনি বলেন, রাষ্ট্র ও রাজনীতির সংস্কার কিংবা নাগরিক উন্নয়নে যত উদ্যোগই নেওয়া হোক না কেন, শিক্ষাব্যবস্থার আধুনিকায়ন এবং শিক্ষকদের আর্থসামাজিক নিরাপত্তা ও সম্মান নিশ্চিত না হলে কাঙ্ক্ষিত ফল পাওয়া সম্ভব নয়। বিএনপি মহাসচিব জানান, জনগণের ভোটে বিএনপি আবারও রাষ্ট্র পরিচালনার সুযোগ পেলে রাষ্ট্রের সামর্থ্য অনুযায়ী শিক্ষকদের আর্থিক নিরাপত্তা বেষ্টনী বৃদ্ধি, চাকরি স্থায়ীকরণ এবং সব শিক্ষাপ্রতিষ্ঠান পর্যায়ক্রমে জাতীয়করণের বিষয়টি ইতিবাচকভাবে বিবেচনা করা হবে। মির্জা ফখরুল সতর্ক করে বলেন, শিক্ষকদের যুক্তিসংগত আন্দোলনকে পুঁজি করে পতিত স্বৈরাচারের সহযোগীরা যদি পরিকল্পিত বিশৃঙ্খলা সৃষ্টি করে দেশকে অস্থিতিশীল করার চেষ্টা চালায় কিংবা আসন্ন নির্বাচনের মাধ্যমে সুষ্ঠু গণতান্ত্রিক উত্তরণে প্রতিবন্ধকতা সৃষ্টি করতে চায়, তবে বিএনপি কোনো ধরনের নমনীয়তা প্রদর্শন করবে না।",
    "url": "https://www.dhakapost.com/politics/402847",
    "date": "2025-10-18T12:40:46+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 172,
    "scraped_at": "2026-02-05T13:46:13.929691"
  },
  {
    "title": "এভারকেয়ারে নেওয়া হচ্ছে হাদিকে",
    "body": "প্রায় পাঁচ ঘণ্টা ঢাকা মেডিকেল কলেজ (ঢামেক) হাসপাতালে চিকিৎসাধীন থাকার পর গুলিবিদ্ধ সম্ভাব্য স্বতন্ত্র সংসদ সদস্য প্রার্থী শরিফ ওসমান হাদিকে এভারকেয়ার হাসপাতালে স্থানান্তর করা হচ্ছে। শুক্রবার (১২ ডিসেম্বর) সন্ধ্যা ৭টা ৩৫ মিনিটে একটি অ্যাম্বুলেন্সে করে ইনকিলাব মঞ্চের মুখপাত্র ওসমান হাদিকে ঢামেক থেকে এভারকেয়ার হাসপাতালের উদ্দেশ্যে নিয়ে যাওয়া হচ্ছে। বিষয়টি নিশ্চিত করেছেন ঢামেক হাসপাতালের পরিচালক ব্রিগেডিয়ার জেনারেল মো. আসাদুজ্জামান। এর আগে হাদিকে ‘লাইফ সাপোর্টে’ রাখার কথা জানিয়ে তার অস্ত্রোপচার চলছিল বলে জানিয়েছিলেন পরিচালক। পরে অস্ত্রোপচার শেষে উন্নত চিকিৎসার জন্য সরকারি সিদ্ধান্তে হাদিকে এভারকেয়ারে পাঠানো হচ্ছে।",
    "url": "https://www.dhakapost.com/politics/416184",
    "date": "2025-12-12T19:45:06+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 84,
    "scraped_at": "2026-02-05T13:46:15.511520"
  },
  {
    "title": "মির্জা ফখরুলের সঙ্গে ফ্রান্সের নতুন রাষ্ট্রদূতের সাক্ষাৎ",
    "body": "বিএনপি মহাসচিব মির্জা ফখরুল ইসলাম আলমগীরের সঙ্গে সৌজন্য সাক্ষাৎ করেছেন ঢাকায় নিযুক্ত ফ্রান্সের নতুন রাষ্ট্রদূত জ্যঁ মার্ক সেরে শার্লেট। বৃহস্পতিবার (১৩ নভেম্বর) বেলা ১২টায় গুলশানে বিএনপির চেয়ারপার্সনের কার্যালয়ে এই সাক্ষাৎ অনুষ্ঠিত হয়। এতে আরও উপস্থিত ছিলেন দলের স্থায়ী কমিটি সদস্য ও চেয়ারপার্সনের ফরেন অ্যাফেয়ার্স অ্যাডভাইজারি কমিটির সদস্য আমির খসরু মাহমুদ চৌধুরী, ভারপ্রাপ্ত চেয়ারম্যান তারেক রহমানের আন্তর্জাতিক বিষয়ক উপদেষ্টা ও দলের যুগ্ম মহাসচিব হুমায়ুন কবির এবং সাংগঠনিক সম্পাদক ও চেয়ারপার্সনের পররাষ্ট্রনীতি বিষয়ক বিশেষ সহযোগী উপদেষ্টা কমিটির সদস্য শামা ওবায়েদ। বিএনপি সূত্রে জানা গেছে, সৌজন্য সাক্ষাতে বাংলাদেশের আগামী সংসদ নির্বাচন ও বিনিয়োগের পরিস্থিতি নিয়ে আলোচনা হতে পারে। তাছাড়া আগামীতে বিএনপির সরকার গঠন করলে ব্যবসাবান্ধব পরিবেশ সৃষ্টিতে কি ধরনের পদক্ষেপ গ্রহণ করবে সে বিষয়েও আলোচনা হতে পারে।",
    "url": "https://www.dhakapost.com/politics/409139",
    "date": "2025-11-13T12:31:35+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 114,
    "scraped_at": "2026-02-05T13:46:20.136762"
  },
  {
    "title": "মানুষের ভালোবাসা ও দোয়ায় খালেদা জিয়া সুস্থ হয়ে উঠবেন : ফারুক",
    "body": "দেশের মানুষের ভালোবাসা ও দোয়ায় বিএনপি চেয়ারপার্সন বেগম খালেদা জিয়া দ্রুত সুস্থ হয়ে উঠবেন বলে আশাবাদ ব্যক্ত করেছেন বিএনপির চেয়ারপার্সনের উপদেষ্টা ও সাবেক বিরোধীদলীয় চিফ হুইপ জয়নুল আবদিন ফারুক। সোমবার (৮ ডিসেম্বর) জাতীয় প্রেসক্লাবের সামনে বাংলাদেশ জাতীয় বাস্তুহারা দলের উদ্যোগে আয়োজিত বেগম খালেদা জিয়ার সুস্থতা কামনায় দোয়া ও মিলাদ মাহফিলে প্রধান অতিথির বক্তব্যে তিনি এ কথা বলেন। জয়নুল আবদিন ফারুক বলেন, এ দেশের মানুষ বেগম খালেদা জিয়ার প্রতি যে ভালোবাসা দেখিয়েছে, আমরা সত্যিই আপ্লুত। মানুষের ভালোবাসা ও দোয়ায় বেগম জিয়া অবশ্যই সুস্থ হয়ে উঠবেন। এই সংকটকালীন সময়ে দেশ ও গণতন্ত্রের জন্য তার উপস্থিতি অত্যন্ত জরুরি। তিনি আরও বলেন, আগামী ফেব্রুয়ারিতে অন্তর্বর্তীকালীন সরকার যে নির্বাচনের ঘোষণা দিয়েছে, সেখানে যেন বেগম খালেদা জিয়া সুস্থ হয়ে দেশের মানুষের দ্বারে দ্বারে ভোট চাইতে পারেন, এর জন্য সবাই দোয়া করবেন। তিনি স্মৃতিচারণ করে উল্লেখ করেন, স্বৈরাচার এরশাদের শাসনামলে আইন-শৃঙ্খলা বাহিনীর রক্তচক্ষুকে উপেক্ষা করে বেগম জিয়া দীর্ঘ ৯ বছর সংগ্রাম চালিয়ে এরশাদের পতন ঘটিয়েছিলেন। এরপরও জিয়া পরিবারের বিরুদ্ধে নানা ষড়যন্ত্র হয়েছে, কিন্তু কোনো ষড়যন্ত্রই তাদের মাথা নত করতে পারেনি। মইনুদ্দিন–ফখরুদ্দিন সরকার বিএনপিকে চিরতরে বিদায় করে কিংস পার্টি তৈরি করতে চেয়েছিল, কিন্তু বেগম খালেদা জিয়ার আপসহীনতার কাছে তারা পরাজিত হয়েছে। ফারুক বলেন, ১০ হাজার কিলোমিটার দূর থেকে থেকেও তারেক রহমান নেতাকর্মীদের ঐক্যবদ্ধ রেখেছেন। শেখ হাসিনার শাসনামলে নানা জুলুম-নির্যাতনের মধ্যেও বিএনপি নেতাকর্মীরা তার নেতৃত্বে লড়াই চালিয়ে যাচ্ছে। অনুষ্ঠানে উপস্থিত ছিলেন বিএনপির নির্বাহী কমিটির সদস্য অধ্যাপক আলমগীর হোসেন, বিএনপি নেতা খন্দকার আকবার হোসেন বাবলু প্রমুখ।",
    "url": "https://www.dhakapost.com/politics/415155",
    "date": "2025-12-08T16:26:04+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 226,
    "scraped_at": "2026-02-05T13:46:21.714049"
  },
  {
    "title": "আমরা একসাথে, এক মার্কায় নির্বাচনে অংশগ্রহণ করব : নাহিদ ইসলাম",
    "body": "জাতীয় নাগরিক পার্টির (এনসিপি) আহ্বায়ক নাহিদ ইসলাম বলেছেন, আমাদের আরো অনেকগুলো রাজনৈতিক শক্তির সঙ্গে আলোচনা চলমান রয়েছে। আমরা চাই, জুলাইয়ের শক্তিগুলো যারা পরিবর্তনের পক্ষে আছে, যারা পুরোনো পথে যেতে চায় না, তারা আমরা ঐক্যবদ্ধ থাকব। এই নির্বাচনে আমরা একসাথে, এক মার্কায় অংশগ্রহণ করব। এই প্রত্যাশা আমরা রাখছি। রোববার (৭ ডিসেম্বর) বিকেলে ডিআরইউ-তে তিন দলের নতুন জোট ‘গণতান্ত্রিক সংস্কার জোট’-এর আত্মপ্রকাশ উপলক্ষ্যে সংবাদ সম্মেলনে তিনি এ কথা বলেন। তিনি বলেন, বাংলাদেশে যদি কেউ আগামী নির্বাচনে গায়ের জোরে দখলদারিত্বের মাধ্যমে ভোট আদায় করে, অথবা ধর্মের নামে মানুষকে প্রতারণা করে ভোট আদায় করে; তারা উভয়ই পরাজিত হবে। এই জোটটা কেবল নির্বাচনী জোট না। এই জোটটা মূলত রাজনৈতিক জোট। আমাদের যে রাজনৈতিক লক্ষ্যগুলোকে সামনে রেখে আমরা গণ-অভ্যুত্থানে অংশ নিয়েছিলাম, গণ-অভ্যুত্থানের মাধ্যমে ফ্যাসিবাদকে ঘটিয়েছিলাম, আমরা সেই লক্ষ্যগুলোকে সামনে রেখে এগোবো। সামনে যেহেতু নির্বাচন, এই নির্বাচন প্রক্রিয়াতেও আমরা ঐক্যবদ্ধ থাকব। এনসিপির আহ্বায়ক বলেন, আমরা দেখেছি, দেশ আজ বিভাজিত হচ্ছে। নানান প্রক্রিয়ায় দেশকে বিভাজিত করা হচ্ছে। যেসব প্রশ্নগুলো এই মুহূর্তে বাংলাদেশে সবচেয়ে জরুরি ছিল আলোচনা করা, আমাদের গণতান্ত্রিক সংস্কার, আমাদের অর্থনৈতিক সংস্কার, আমরা দেখতে পাচ্ছি যে, নানাভাবে সেই প্রশ্নগুলাকে অগুরুত্বপূর্ণ অনেকগুলো বিষয়কে গুরুত্বপূর্ণ করে তোলার চেষ্টা করা হচ্ছে। বিভিন্ন দলকে সিটের লোভ দেখিয়ে নানাজোটে নিয়ে যাওয়ার চেষ্টা করা হচ্ছে। এই সব যে অফার বিভিন্ন দল থেকে আসছে আমরা সেগুলোকে সাদরে প্রত্যাখ্যান করি। তিনি বলেন, এবি পার্টির সাধারণ সম্পাদক ব্যারিস্টার ফুয়াদ ভাইয়ের বরিশালে ওনার নির্বাচনী প্রচারণার সময় ওনাকে হেনস্তা করা হয়েছে। নির্বাচনী কাজে বাধা দেওয়া হয়েছে। আমরা যেই প্রত্যাশা করেছিলাম যে একটি সুষ্ঠু, নিরপেক্ষ নির্বাচন, যেখানে মানুষ স্বতঃস্ফূর্তভাবে ভোট দেবে এবং তারা মত প্রকাশ করবে। আমরা দেখছি, ভোট কেন্দ্র দখল, জবরদস্তি এবং একটি আধিপত্যমূলক এবং ফ্যাসিবাদী আচরণ করা হয়। রাজনৈতিক দলগুলোর পক্ষ থেকে সেই আচরণ কিন্তু আমরা দেখতে পাচ্ছি। এই প্রক্রিয়ায়, দেশ চালাতে গিয়ে নির্বাচন করতে গিয়ে কিন্তু একটি দল এই দেশ থেকেই বিতাড়িত হয়েছে। ফলে যেই অহংকার, যে আত্মভূমিকা অন্য রাজনৈতিক শক্তির উপরে ভিন্ন মতের উপরে এরকম দমন-পীড়ন করে তার বিরুদ্ধে গিয়েই কিন্তু গণ-অভ্যুত্থান হয়েছিল এবং অহংকারের পতন হয়েছিল।",
    "url": "https://www.dhakapost.com/politics/414947",
    "date": "2025-12-07T18:09:17+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 312,
    "scraped_at": "2026-02-05T13:46:23.312885"
  },
  {
    "title": "খালেদা জিয়ার শারীরিক অবস্থা অপরিবর্তিত : রিজভী",
    "body": "এভারকেয়ার হাসপাতালে চিকিৎসাধীন খালেদা জিয়ার শারীরিক অবস্থা ‘অপরিবর্তিত’ রয়েছে বলে জানিয়েছেন বিএনপির যুগ্ম মহাসচিব রুহুল কবির রিজভী। রোববার (৩০ নভেম্বর ) বিএনপির কেন্দ্রীয় কার্যালয়ে এক সংবাদ সম্মেলনে তিনি দলের পক্ষ থেকে একথা জানান। রিজভী বলেন, খালেদা জিয়ার শারীরিক অবস্থা অপরিবর্তিত রয়েছে। সেখানে চিকিৎসকরা সার্বক্ষণিক তার চিকিৎসা সেবায় নিয়োজিত আছেন। চিকিৎসকদের কাছ থেকেই আমি শুনেছি– উনার শারীরিক অবস্থা অবনতিশীল হয়নি। তাই বলে খুব একটা উন্নতি হয়েছে এরকমও আমরা খবর পাইনি। তার মানে উনার শারীরিক অবস্থা অপরিবর্তিত রয়েছে। তিনি বলেন, আমরা মনে করি যে, দ্রুতই তিনি সেরে উঠবেন, উনি আরোগ্য লাভ করবেন, উনি সুস্থ হয়ে উঠবেন…এটাই কোটি কোটি মানুষের প্রত্যাশা। তিনি আরও বলেন, মানুষের এই প্রত্যাশার সঙ্গে আমরা সবাই জাতীয়তাবাদী শক্তি এবং বিএনপির নেতাকর্মী যারা আমাদেরও একই প্রত্যাশা। প্রত্যাশা করি, আল্লাহ তাকে দ্রুতই সুস্থ করে তুলবেন। ২৩ নভেম্বর রাতে বসুন্ধরার এভারকেয়ার হাসপাতালে ভর্তি হন খালেদা জিয়া। পরীক্ষা-নিরীক্ষার পর চিকিৎসকরা জানান, তার ফুসফুসে ইনফেকশন হয়েছে। এর মধ্যে বৃহস্পতিবার বিএনপি মহাসচিব মির্জা ফখরুল ইসলাম আলমগীর বলেন, বিএনপি চেয়ারপারসনের শারীরিক অবস্থা ‘সংকটাময়’। সবশেষ পরিস্থিতি সম্পর্কে গতকাল রাতে তার ব্যক্তিগত চিকিৎসক অধ্যাপক এজেডএম জাহিদ হোসেন বলেন, “বৃহস্পতিবার থেকে বিএনপি চেয়ারপারসনকে ‘ক্রিটিক্যাল কেয়ার ইউনিটে (সিসিইউ)’ রেখে চিকিৎসা দেওয়া হচ্ছে।” “গত তিনদিন– ২৭, ২৮ ও আজ ২৯ তারিখ; আলহামদুলিল্লাহ ওনার অবস্থা একই পর্যায়ে আছে। এটাকে আমরা ডাক্তারি ভাষায় যদি বলি, চিকিৎসকরা যে চিকিৎসা দিচ্ছেন, সেটা তিনি গ্রহণ করতে পারছেন।” রিজভী জানান, দলের ভারপ্রাপ্ত চেয়ারম্যান তারেক রহমান লন্ডন থেকে তার মা এবং বিএনপি চেয়ারপারসন বেগম খালেদা জিয়া সার্বক্ষণিক চিকিৎসকদের সঙ্গে যোগাযোগ রক্ষা করছেন, চিকিৎসার সব কিছু সমন্বয় করছেন। বিএনপির এই নেতা বলেন.‘ তার মায়ের জন্য আমাদের চেয়ারপারসনের জন্য তিনি উদ্বেগ উৎকণ্ঠায় সময় কাটাচ্ছেন আমি যতটুকু জানি, প্রতি মুহূর্তে দায়িত্বরত চিকিৎসকদের সঙ্গে তিনি সবসময় কথা বলছেন এবং তাকে বিদেশ নিয়ে যাওয়ার ব্যাপারে তার শারীরিক অবস্থা কখন কীভাবে হবে…. এই নিয়ে আমি বলব যে, উনি ঘুমানোর সময় পায় কিনা সন্দেহ রয়েছে। এত উদ্বেগ উৎকণ্ঠার মধ্যে তাকে কাটতে হচ্ছে। এভারকেয়ার হাসপাতালে সামনে দলের নেতা-কর্মীদের ভিড় না করার অনুরোধ জানান রিজভী। সংবাদ সম্মেলনে উপস্থিত ছিলেন– বিএনপির সাংগঠনিক সম্পাদক কাজী সাইয়েদুল আলম বাবুল, কেন্দ্রীয় নেতা মীর সরাফত আলী সপু, আসাদুল করীম শাহিন প্রমুখ।",
    "url": "https://www.dhakapost.com/politics/413359",
    "date": "2025-11-30T18:34:03+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 329,
    "scraped_at": "2026-02-05T13:46:28.298061"
  },
  {
    "title": "জামায়াত আমিরের সঙ্গে সুইস রাষ্ট্রদূতের সৌজন্য সাক্ষাৎ",
    "body": "বাংলাদেশ জামায়াতে ইসলামীর আমির ডা. শফিকুর রহমানের সঙ্গে সৌজন্য সাক্ষাৎ করেছেন ঢাকায় নিযুক্ত সুইজারল্যান্ডের রাষ্ট্রদূত রেতো রেংগলি। রোববার (৫ অক্টোবর) সকাল ৯টায় রাজধানীর বসুন্ধরায় জামায়াতের আমিরের রাজনৈতিক কার্যালয়ে এ বৈঠক অনুষ্ঠিত হয়। রাষ্ট্রদূত বৈঠকের শুরুতেই জামায়াত আমির ডা. শফিকুর রহমানের স্বাস্থ্যের খোঁজখবর নেন এবং তার পরিপূর্ণ সুস্থতা কামনা করেন। বৈঠকে তারা বাংলাদেশের সার্বিক পরিস্থিতি, বাংলাদেশ-সুইজারল্যান্ডের দ্বিপক্ষীয় সম্পর্ক, বিশেষ করে ব্যবসা-বাণিজ্য ও কূটনৈতিক বিষয়ে খোলামেলা আলোচনা করেন। ভবিষ্যতে উভয় দেশের উন্নয়ন ও অগ্রগতির ধারা আরও জোরদার হবে বলে তারা আশা প্রকাশ করেন। আলোচনাকালে মান্যবর রাষ্ট্রদূতের সঙ্গে উপস্থিত ছিলেন– সুইস দূতাবাসের কাউন্সিলর, হেড অব পলিটিক্যাল, ইকোনমিক ও কমিউনিকেশন অ্যাফেয়ার্স মি. আলবের্তো জিওভানেত্তি এবং সিনিয়র পলিটিক্যাল, ইকোনমিক এবং প্রেস অফিসার খালেদ চৌধুরী। জামায়াত আমিরের সঙ্গে উপস্থিত ছিলেন– সহকারী সেক্রেটারি জেনারেল এবং কেন্দ্রীয় প্রচার ও মিডিয়া বিভাগের প্রধান অ্যাডভোকেট এহসানুল মাহবুব জুবায়ের, কেন্দ্রীয় নির্বাহী পরিষদ সদস্য মোবারক হোসাইন এবং জামায়াত আমিরের পররাষ্ট্র বিষয়ক উপদেষ্টা প্রফেসর ড. মাহমুদুল হাসান।",
    "url": "https://www.dhakapost.com/politics/399648",
    "date": "2025-10-05T14:08:02+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 144,
    "scraped_at": "2026-02-05T13:46:29.910070"
  },
  {
    "title": "শাহজালাল বিমানবন্দরের অগ্নিকাণ্ডে গভীর উদ্বেগ প্রকাশ তারেক রহমানের",
    "body": "বিএনপির ভারপ্রাপ্ত চেয়ারম্যান তারেক রহমান ঢাকার হযরত শাহজালাল আন্তর্জাতিক বিমানবন্দরের কার্গো কমপ্লেক্সে অগ্নিকাণ্ডের ঘটনায় গভীর উদ্বেগ প্রকাশ করেছেন। শনিবার (১৮ অক্টোবর) তিনি তার এক্স অ্যাকাউন্টে দেওয়া এক পোস্টে ক্ষতিগ্রস্তদের প্রতি সমবেদনা জানিয়ে তাদের নিরাপত্তার জন্য প্রার্থনা করেছেন। তারেক রহমান লিখেছেন, ‘ঢাকার হযরত শাহজালাল আন্তর্জাতিক বিমানবন্দরের কার্গো কমপ্লেক্সে অগ্নিকাণ্ডের ঘটনায় আমি গভীরভাবে উদ্বিগ্ন। ক্ষতিগ্রস্ত সবার প্রতি আমার প্রার্থনা রইল, এবং আমি আন্তরিকভাবে আশা করি, সবাই নিরাপদে আছেন।’ তিনি আরও বলেন, ফায়ার সার্ভিস, সশস্ত্র বাহিনী ও অন্যান্য উদ্ধারকর্মীদের সাহসিকতা প্রশংসনীয়। তারা দ্রুত ও নিষ্ঠার সঙ্গে আগুন নিয়ন্ত্রণে কাজ করেছেন, যা জনসেবার প্রতি তাদের অঙ্গীকারের উজ্জ্বল প্রমাণ। সাম্প্রতি দেশের বিভিন্ন স্থানে ঘনঘন অগ্নিকাণ্ডের ঘটনায় উদ্বেগ প্রকাশ করে তারেক রহমান বলেন, এসব ঘটনার কারণ উদ্ঘাটনে পূর্ণাঙ্গ ও স্বচ্ছ তদন্ত প্রয়োজন। একই সঙ্গে তিনি ভবিষ্যতের জন্য জন-নিরাপত্তা ব্যবস্থা আরও শক্তিশালী করার ওপর গুরুত্বারোপ করেন। সম্প্রতি চট্টগ্রাম এক্সপোর্ট প্রসেসিং জোন (সিইপিজেড) এবং মিরপুরের গার্মেন্টস কারখানায় ভয়াবহ অগ্নিকাণ্ডের ঘটনাগুলোও এ বিষয়ে সতর্ক সংকেত বহন করছে বলে উল্লেখ করেন বিএনপির ভারপ্রাপ্ত চেয়ারম্যান।",
    "url": "https://www.dhakapost.com/politics/402968",
    "date": "2025-10-18T20:10:19+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 154,
    "scraped_at": "2026-02-05T13:46:31.502298"
  },
  {
    "title": "নুরকে যত পেটানো হয়েছে আমাদের সবাইকেও অত আঘাত করা হয়নি : আলাল",
    "body": "বিএনপি চেয়ারপারসনের উপদেষ্টা মোয়াজ্জেম হোসেন আলাল বলেছেন, নুরুল হক নুরকে যত পেটানো হয়েছে আমাদের সবাইকে মিলিয়েও শারীরিকভাবে অত আঘাত করা হয়নি। নুরের সঙ্গে রিমান্ডে যেমন দেখা হয়েছে, নুরের সঙ্গে কারাগারে দেখা হয়েছে, নুরের সঙ্গে সবচেয়ে বেশি দেখা হয়েছে রাজপথে। রোববার (২৬ অক্টোবর) দুপুরে গণঅধিকার পরিষদের প্রতিষ্ঠাবার্ষিকী উপলক্ষ্যে আয়োজিত অনুষ্ঠানে এসব কথা বলেন তিনি। বিএনপি চেয়ারপারসনের এ উপদেষ্টা বলেন, আমার নিজের পক্ষ থেকে বলতে চাই, গণঅধিকার পরিষদের যে স্লোগান, যে লোগো গণঅধিকার জনগণের অধিকার আমাদের অঙ্গীকার চমৎকার, একটা স্লোগান। এটা সময় উপযোগী ও যুগোপযোগী। মোয়াজ্জেম হোসেন আলাল বলেন, আমাদের ভারপ্রাপ্ত চেয়ারম্যান তারেক রহমান বলেছেন, সবার আগে বাংলাদেশ। এই সবার আগে যদি বাংলাদেশকে আমরা মাথায় রাখি, নিজেদের মধ্যে ছোট ছোট মতবিরোধ, মতভিন্নতা এগুলো গণতন্ত্রের সৌন্দর্য, এই গণতন্ত্রের সৌন্দর্যকে বহাল রেখেই জাতীয় ঐক্য প্রতিষ্ঠিত করা সম্ভব। নির্বাচিত সরকার প্রতিষ্ঠিত করা সম্ভব। তিনি বলেন, নদীর স্রোতকে কাটা যায় না, বেড়া দেওয়া যায় না, স্রোতটাকে এক ধারায় প্রবাহিত করুন। আজ ভালো লাগছে, ফারুক-নুরসহ গণঅধিকার পরিষদের সবাইকে একই মঞ্চে থেকে আমি বিএনপির পক্ষ থেকে শুভেচ্ছা জানাই।",
    "url": "https://www.dhakapost.com/politics/404741",
    "date": "2025-10-26T13:05:24+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 160,
    "scraped_at": "2026-02-05T13:46:33.061786"
  },
  {
    "title": "মেসিকে নিয়ে ভারতের একশ কোটির ব্যবসা!",
    "body": "ভারত মেসি জ্বরে কাঁপছে। আজ (সোমবার) নয়াদিল্লিতে এই সফরের ইতি টানবেন আর্জেন্টিনার বিশ্বকাপ জয়ী অধিনায়ক। তিন দিনের এই সফরে দর্শক-সমর্থকদের উচ্ছ্বাস বেশ ভালোভাবে টের পেয়েছেন তিনি। কিন্তু শুরুটা মোটেও ভালো হয়নি। কলকাতায় ভিভিআইপিদের কাড়াকাড়িতে তিনি দর্শকদের দৃষ্টিতে পড়েননি। কলকাতায় হট্টগোল, বিশৃঙ্খলায় শুরুতেই কলঙ্কিত হয়েছে মেসির ‘জিওএটি ইন্ডিয়া ট্যুর’। এবার বিজেপির সাবেক সাংসদ অর্জুন সিং অভিযোগ তুললেন, এলএমটেনকে ভারতে নিয়ে এসে ১০০ কোটি টাকার দুর্নীতি হয়েছে। এনিয়ে ভারতের অর্থনৈতিক গোয়েন্দা ও আইন প্রয়োগকারী সংস্থাকে (ইডি) তদন্তের দাবি জানান তিনি। অর্জুনের দাবি, মেসিকে দেখতে না পাওয়ার হতাশা থেকেই এমন ক্ষোভ নয়, মাঠে দর্শকদের পানির বোতল ১৫০-২০০ টাকা করে কেনাও একটা কারণ। প্রায় এক ঘণ্টা মেসির মাঠে থাকার কথা থাকলেও ভিড়ের মধ্যে ২২ মিনিটেই বিদায় নেন, যাকে এই সাবেক সাংসদ 'চুরি করা' আখ্যা দিয়েছেন। ভারতীয় গণমাধ্যম হিন্দুস্তান টাইমস-কে অর্জুন সিং বলেন, ‘স্টেডিয়ামটা হয়ত পাঁচ টাকা, এক টাকা দিয়ে প্রতীকীভাবে বুক করা হয়েছে। কিন্তু তাতে আমাদের কোনো আপত্তি নেই। কিন্তু আপত্তি একটা জায়গায় রয়েছে, যেখানে সাধারণ মানুষের আপত্তি ছিল, ১০ টাকার পানির বোতল বিক্রি হয়েছে ১৫০-২০০ টাকায়। মেসিকে চুরি করে নিয়ে গিয়েছে, তাতে আপত্তি রয়েছে। প্রায় ১০০ কোটি টাকার ব্যবসা হয়েছে। সাধারণ মানুষ বলছে, যাদেরকে দেখা গিয়েছে মাঠে, তাদের দেখতে ১০০ কোটি টাকা খরচ করা হয়েছে। কোটি কোটি টাকা খাওয়া হয়েছে। তার জন্য দ্রুত ইডি তদন্তের প্রয়োজন। কী চুক্তি হয়েছিল, কত লাভ-লোকসান হলো, তা বলতে হবে।’ গত ১৩ ডিসেম্বর মেসির সফরের প্রথম দিনে সল্টলেক স্টেডিয়ামে চরম বিশৃঙ্খলা তৈরি হয়। আর্জেন্টাইন তারকা মাঠে ঢোকার সময় তাকে ঘিরে ছিলেন প্রায় ৮০ জনের মতো মানুষ। মন্ত্রী অরূপ বিশ্বাস ছাড়াও পুলিশের বড় নিরাপত্তা বলয় ছিল সেখানে। অস্বস্তিকর পরিস্থিতির মধ্যে মেসি থাকতে চাননি। আগেভাগে চলে যান। হাজার হাজার টাকা দিয়ে টিকিট কাটা সাধারণ মানুষ মেসিকে দেখতে পাননি। গ্যালারি থেকে বোতল ছুঁড়তে থাকেন সমর্থকরা। রেলিংয়ের গেটে তালা ভেঙে জনতা ঢুকে পড়ে মাঠে। গ্যালারি থেকে সিট ভেঙে তা মাঠে ফেলা হয়। এমনকি ভিআইপিদের জন্য মাঠের পাশে রাখা চেয়ারে আগুনও ধরিয়ে দেওয়া হয়। পুলিশের ধাওয়া পাল্টা ধাওয়ায় যুব ভারতী ক্রীড়াঙ্গনের ভেতর রণক্ষেত্রে রূপ নেয়। পুলিশ লাঠিচার্জ করে দর্শকদের মাঠ থেকে সরানোর চেষ্টা করে। মাঠের ভেতরে ধ্বংসযজ্ঞ চালিয়ে সমর্থকদের কেউ কেউ টিকিটের পয়সা উসুল করতে বারপোস্টের জাল কেটে ‘স্মারক’ সংগ্রহে ব্যস্ত হয়ে পড়েন। তারপর দেখা যায় কেউ চেয়ার নিয়ে যাচ্ছেন, তো কেউ কার্পেট কাঁধে নিয়ে যাচ্ছেন। মমতা বন্দ্যোপাধ্যায় সোশ্যাল মিডিয়ায় পোস্ট করে মেসির কাছে ক্ষমা চেয়ে নেন।",
    "url": "https://www.dhakapost.com/sports/football/416780",
    "date": "2025-12-15T11:55:32+06:00",
    "author": "স্পোর্টস ডেস্ক",
    "category": "sports",
    "language": "bn",
    "token_count": 364,
    "scraped_at": "2026-02-05T13:46:34.734103"
  },
  {
    "title": "বিএনপির সম্ভাব্য প্রার্থী তালিকায় স্থান পাননি আলোচিত অনেক নেতা",
    "body": "আসন্ন ত্রয়োদশ জাতীয় সংসদ নির্বাচনে ২৩৭ আসনের সম্ভাব্য প্রার্থী তালিকা ঘোষণা করেছে বিএনপি। তবে ঘোষিত এ তালিকায় জায়গা হয়নি দলের বেশ কয়েকজন আলোচিত ও শীর্ষ পর্যায়ের নেতার। তাদের মধ্যে রয়েছেন- দলের স্থায়ী কমিটির সদস্য, ভাইস চেয়ারম্যান, চেয়ারপারসনের উপদেষ্টা পরিষদ সদস্য এবং যুগ্ম মহাসচিব পর্যায়ের নেতারা। সোমবার (৩ নভেম্বর) সন্ধ্যায় ঘোষিত তালিকায় বিএনপির স্থায়ী কমিটির সদস্য নজরুল ইসলাম খান ও বেগম সেলিমা রহমানের নাম ছিল না। স্থায়ী কমিটির সদস্যের পাশাপাশি ভাইস চেয়ারম্যান আসাদুজ্জামান রিপন, চেয়ারপারসনের উপদেষ্টা আব্দুস সালাম ও মোয়াজ্জেম হোসেন আলালও সম্ভাব্য প্রার্থী তালিকায় স্থান পাননি। এছাড়া যুগ্ম মহাসচিব হাবিব উন নবী সোহেল ও সদ্য মনোনীত যুগ্ম মহাসচিব হুমায়ুন কবীর মনোনয়ন প্রত্যাশী থাকলেও তাদের নাম তালিকায় নেই। বিএনপির আলোচিত নেতা ও একাদশ সংসদের সংরক্ষিত নারী আসনের সাবেক সদস্য রুমিন ফারহানার নামও এবার সম্ভাব্য প্রার্থী তালিকা থেকে বাদ পড়েছে। ঢাকা-১০ আসনে পূর্বে বিএনপির প্রার্থী ছিলেন দলের আন্তর্জাতিক বিষয়ক সম্পাদক নাসির উদ্দিন আসীম এবং রবিউল ইসলাম রবি। এবার তাদের দুজনের নামও নেই ঘোষিত তালিকায়। অন্যদিকে, বিএনপির সিনিয়র নেতাদের পরিবারের একাধিক সদস্য এবার মনোনয়ন পাননি। দলীয় সিদ্ধান্ত অনুযায়ী, জিয়া পরিবারে বাইরে এক পরিবার থেকে একজনের বেশি প্রার্থী করা হয়নি। এই কারণে স্থায়ী কমিটির সদস্য সালাহউদ্দিন আহমদের স্ত্রী হাসিনা আহমদ, মির্জা আব্বাসের স্ত্রী আফরোজা আব্বাস এবং ইকবাল হাসান মাহমুদ টুকুর স্ত্রী ও সাবেক সংসদ সদস্য রুমানা মাহমুদও তালিকা থেকে বাদ পড়েছেন।",
    "url": "https://www.dhakapost.com/politics/406783",
    "date": "2025-11-04T03:34:33+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 207,
    "scraped_at": "2026-02-05T13:46:37.857083"
  },
  {
    "title": "উদ্ভাবন ও উৎকর্ষের নতুন যাত্রায় প্রেসিডেন্সি ইউনিভার্সিটি",
    "body": "প্রযুক্তিনির্ভর ভবিষ্যতের দিকে আরও একধাপ এগিয়ে যেতে প্রেসিডেন্সি ইউনিভার্সিটি আয়োজন করেছে সিএসই ফেস্ট ২০২৫—এক সপ্তাহজুড়ে প্রযুক্তি, সৃজনশীলতা ও জ্ঞানের উজ্জ্বল সমাবেশ। নভেম্বরের শেষ থেকে ডিসেম্বরের দ্বিতীয় সপ্তাহ পর্যন্ত চলা এই উৎসব কম্পিউটার সায়েন্স অ্যান্ড ইঞ্জিনিয়ারিং (সিএসই) বিভাগের দৃষ্টিনন্দন রূপান্তর ও বৃহত্তর আকাঙ্ক্ষার জানান দেয়। উদ্বোধনী অনুষ্ঠানে বিশ্ববিদ্যালয়ের প্রিন্সিপাল অ্যাডভাইজর অধ্যাপক ড. মো. আনোয়ারুল কবীর বলেন, দ্রুত পরিবর্তনশীল প্রযুক্তির যুগে নতুন প্রজন্মকে ভবিষ্যতের চ্যালেঞ্জ মোকাবিলায় প্রস্তুত করতে এমন প্ল্যাটফর্ম অনন্য ভূমিকা রাখে। ছয় দিনের এই উৎসবে ছিল ইন্টার-ব্যাচ ক্রিকেট টুর্নামেন্ট, ই-স্পোর্টস শোডাউন, হ্যাকাথন, লজিক সামিট, প্রোগ্রামিং প্রতিযোগিতা, ফ্রেশার্স’ রিসেপশন, সাংস্কৃতিক সন্ধ্যা, সেমিনার ও পোস্টার প্রেজেন্টেশন। ১১ ডিসেম্বর এক জমজমাট পুরস্কার বিতরণী অনুষ্ঠানের মাধ্যমে ফেস্টের আনুষ্ঠানিক সমাপ্তি ঘটে। শিল্পদিশা ও পেশাগত প্রস্তুতিতে শিক্ষার্থীদের সমৃদ্ধ করতে অ্যাপন্যাপ টেকনোলজিসের প্রোডাক্ট ম্যানেজার ও ডিরেক্টর শেখ আরিফ আহমেদ ক্যারিয়ার টক উপস্থাপন করেন। পাশাপাশি নাসেনিয়া লিমিটেডের 'কনভারসেশনাল এআই অ্যান্ড চ্যাটবটস' ওয়ার্কশপে শিক্ষার্থীরা হাতে-কলমে নতুন প্রযুক্তি আয়ত্তের সুযোগ পায়। উৎসবের অন্যতম আকর্ষণ ছিলেন আন্তর্জাতিক খ্যাতিসম্পন্ন কম্পিউটার বিজ্ঞানী অধ্যাপক ড. মোহাম্মদ কায়কোবাদ। তিনি বলেন, মানুষের সত্যিকারের সার্থকতা নিহিত থাকে তার মেধা ও মননে—ধন-সম্পদে নয়। প্রযুক্তির অগ্রযাত্রার মূল শক্তিও মানবমেধা। বাংলাদেশের শিক্ষার্থীরা বিশ্বমঞ্চে নিজেদের যোগ্যতার প্রমাণ দিয়েছে উল্লেখ করে তিনি হীনমন্যতা ত্যাগ করে আত্মবিশ্বাসে এগিয়ে যাওয়ার আহ্বান জানান। সিএসই বিভাগের মতে, এই উৎসব শুধুই কয়েকটি আয়োজনের সমষ্টি নয়—এ এক নবদৃষ্টি, যা একাডেমিক কঠোরতা, বাস্তব দক্ষতা ও শিল্পসংযোগকে একত্র করে শিক্ষার্থীদের গড়ে ওঠার নতুন পথ তৈরি করে। বিভাগের প্রধান ও প্রকৌশল অনুষদের ডিন প্রফেসর ড. শাহিদুল ইসলাম খান নাঈম বলেন— এই উৎসব দেখিয়ে দিয়েছে—শেখা শুধু পাঠ্যবইয়ের ভেতর সীমাবদ্ধ নয়; শেখা হলো প্রয়োগ, উদ্ভাবন, আর একসঙ্গে এগিয়ে যাওয়ার সাহস। প্রেসিডেন্সি ইউনিভার্সিটি তার একাডেমিক ক্ষেত্র সম্প্রসারণের পাশাপাশি শিল্পখাতের সঙ্গে সম্পর্ক আরও মজবুত করছে। এই প্রেক্ষাপটে সিএসই ফেস্ট-২০২৫ হয়ে উঠেছে এক অনন্য মাইলফলক—একটি আধুনিক প্রকৌশল শিক্ষাপ্রতিষ্ঠানের আদর্শ চিত্র।",
    "url": "https://www.dhakapost.com/education/416835",
    "date": "2025-12-15T15:31:10+06:00",
    "author": "ঢাকা পোস্ট ডেস্ক",
    "category": "education",
    "language": "bn",
    "token_count": 274,
    "scraped_at": "2026-02-05T13:46:39.443349"
  },
  {
    "title": "দেশ অত্যন্ত সংকটের ভেতর দিয়ে যাচ্ছে : তারেক রহমান",
    "body": "রাজধানীর বিজয়নগর এলাকায় ইনকিলাব মঞ্চের মুখপাত্র ও ঢাকা-৮ আসনের সম্ভাব্য স্বতন্ত্র প্রার্থী শরিফ ওসমান হাদি দুর্বৃত্তদের গুলিতে গুরুতর আহত হওয়ার ঘটনায় নিন্দা জানিয়েছেন বিএনপির ভারপ্রাপ্ত চেয়ারম্যান তারেক রহমান। তিনি বলেন, দেশ এখন অত্যন্ত সংকটের ভেতর দিয়ে যাচ্ছে। এই পরিস্থিতিতে বাংলাদেশের স্বাধীনতা ও সার্বভৌমত্বে বিশ্বাসী প্রতিটি দল ও ব্যক্তিকে ঐক্যবদ্ধ থাকতে হবে। শুক্রবার (১২ ডিসেম্বর) দুপুরে রাজধানীর বিজয়নগরে ওসমান হাদি গুলিবিদ্ধ হওয়ার কয়েক ঘণ্টার মধ্যে লন্ডন থেকে ঢাকায় একটি অনুষ্ঠানে ভার্চ্যুয়ালি যুক্ত হয়ে এসব কথা বলেন তিনি। ফার্মগেটে কৃষিবিদ ইনস্টিটিউশন মিলনায়তনে ‘দেশ গড়ার পরিকল্পনা’ শীর্ষক ওই অনুষ্ঠান হয়। হাদির ওপর এ হামলা ষড়যন্ত্রের অংশ উল্লেখ করে তারেক রহমান বলেন, যারা এই দেশের স্বাধীনতাকে ধ্বংস করতে চায়, এ দেশের সার্বভৌমত্বকে ধ্বংস করে, এই দেশের স্থিতিশীলতাকে ধ্বংস করতে চায়, তারা তাদের ষড়যন্ত্র যে শুরু করে দিয়েছে, আজকে ওসমান হাদির ঘটনা দিয়ে তা প্রমাণিত হয়েছে। কিছুদিন আগে চট্টগ্রামে একইভাবে বিএনপির আরেক প্রার্থীকে গুলি করা হয়েছিল। তারেক রহমান বলেন, আমরা দেখেছি গত এক বছরে বিভিন্ন সময় বিভিন্ন ব্যক্তি বিভিন্ন সংগঠনের সদস্যরা হুমকি দিয়েছে প্রকাশ্যে যে প্রত্যাশিত নির্বাচন আগামী ফেব্রুয়ারি মাসে, সে নির্বাচনকে তারা হতে দেবে না, বাধাগ্রস্ত করবে। একটি দল, গোষ্ঠী বা কিছু ব্যক্তি এই দেশকে দেশের মানুষের শান্তি স্থিতিশীলতা বিনষ্টের জন্য উঠেপড়ে লেগেছে। এই পরিস্থিতিতে জাতীয়তাবাদী শক্তির সর্বোচ্চ ঐক্যের প্রয়োজন রয়েছে বলে উল্লেখ তারেক রহমান বলেন, এ কারণেই বাংলাদেশ জাতীয়তাবাদী দল এবং একই সঙ্গে যারা বাংলাদেশের অস্তিত্বে, স্বাধীনতা, সার্বভৌমত্বে বিশ্বাস করেন, দল ছোট-বড় বিষয় না, যারা বাংলাদেশি জাতীয়তাবাদের অস্তিত্বে, বাংলাদেশের অস্তিত্বে বিশ্বাস করে, সবার আগে বাংলাদেশ এই নীতিতে যারা বিশ্বাস করে, আমাদের প্রত্যেকটি দল প্রত্যেকটি নেতা প্রত্যেকটি কর্মী প্রত্যেকটি মানুষকে আজ অতীতের যেকোনো সময় থেকে সবচেয়ে বেশি ঐক্যবদ্ধ হতে হবে।",
    "url": "https://www.dhakapost.com/politics/416194",
    "date": "2025-12-12T20:35:56+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 256,
    "scraped_at": "2026-02-05T13:46:42.610781"
  },
  {
    "title": "গণতন্ত্রকে প্রাতিষ্ঠানিক রূপ দিতে দল-মতের ঊর্ধ্বে ঐক্যবদ্ধ হতে হবে",
    "body": "গণতন্ত্রকে সুসংহত এবং প্রাতিষ্ঠানিক রূপ দিতে জামায়াতে ইসলামী বদ্ধপরিকর বলে দাবি করেছেন বাংলাদেশ জামায়াতে ইসলামীর সেক্রেটারি জেনারেল সাবেক এমপি অধ্যাপক মিয়া গোলাম পরওয়ার। তিনি বলেন, দল-মতের ঊর্ধ্বে উঠে গণতন্ত্রকে প্রাতিষ্ঠানিক রূপ দিতে সবাইকে ঐক্যবদ্ধ হতে হবে। সোমবার (১৫ সেপ্টেম্বর) ‘আন্তর্জাতিক গণতন্ত্র দিবস’ উপলক্ষ্য এক বিবৃতি তিনি কথা বলেন। বিবৃতিতে তিনি বলেন, আজ আন্তর্জাতিক গণতন্ত্র দিবস। গণতন্ত্র হলো সমতা, আইনের শাসন, নাগরিক অধিকার ও মতপ্রকাশের স্বাধীনতার ভিত্তি। গণতন্ত্রহীন অবস্থায় আইনের শাসন, মানবাধিকার ও বাকস্বাধীনতা অনুপস্থিত থাকে। বিগত ১৭ বছরে ফ্যাসিবাদী সরকার গণতন্ত্রকে গলাটিপে হত্যা করেছে। জনগণ ভোটাধিকার, ন্যায়বিচার, সামাজিক সুরক্ষা ও মৌলিক অধিকার থেকে বঞ্চিত হয়েছে। তবে ২০২৪ সালের জুলাইয়ের গণঅভ্যুত্থান দেশে গণতন্ত্র প্রতিষ্ঠার এক ঐতিহাসিক সুযোগ এনে দিয়েছে, যা কোনোভাবেই হাতছাড়া করা যাবে না। দল-মতের ঊর্ধ্বে উঠে গণতন্ত্রকে প্রাতিষ্ঠানিক রূপ দিতে সবাইকে ঐক্যবদ্ধ হতে হবে। তিনি আরও বলেন, বাংলাদেশ জামায়াতে ইসলামী ‘আন্তর্জাতিক গণতন্ত্র দিবস’-এ দেশবাসীর কাছে প্রতিশ্রুতি ব্যক্ত করছে যে, গণতন্ত্রকে সুসংহত এবং প্রাতিষ্ঠানিক রূপ দিতে দলটি বদ্ধপরিকর। এই লক্ষ্যে জামায়াতে ইসলামী দেশে সমতা, আইনের শাসন, নাগরিক অধিকার ও মতপ্রকাশের স্বাধীনতা প্রতিষ্ঠায় নিরলসভাবে কাজ করে যাচ্ছে। বিবৃতিতে তিনি আরও বলেন, অন্তর্বর্তী সরকার এরইমধ্যে জাতীয় সংসদ নির্বাচনের রোডম্যাপ ঘোষণা করেছে। আমরা অবাধ, সুষ্ঠু, নিরপেক্ষ ও ভয়-ভীতিমুক্ত নির্বাচনের লক্ষ্যে প্রয়োজনীয় পদক্ষেপ নেওয়ার আহ্বান জানিয়ে আসছি। অতীত অভিজ্ঞতার আলোকে কালো টাকা, পেশিশক্তি, কেন্দ্র দখলসহ সব ধরনের অনিয়ম বন্ধ করতে হবে। দক্ষ আইনপ্রণেতা ও মানসম্মত সংসদ গঠনের জন্য পিআর পদ্ধতিতে নির্বাচনের দাবি জানাচ্ছি। দেশের অধিকাংশ রাজনৈতিক দল, বুদ্ধিজীবী, সাংবাদিক, লেখক, গবেষক ও শিক্ষাবিদ এই দাবির সঙ্গে একমত হয়েছেন। তিনি আরও বলেন, আমরা লক্ষ্য করছি জনগণের ন্যায্য দাবিগুলো কার্যকর করা হচ্ছে না। তাই জনগণের অধিকার আদায়ের জন্য গণআন্দোলনের কোনো বিকল্প নেই। জুলাই জাতীয় সনদের ভিত্তিতে আগামী ফেব্রুয়ারিতে অবাধ, সুষ্ঠু ও গ্রহণযোগ্য নির্বাচন আয়োজন করে জনগণের ভোটাধিকার প্রতিষ্ঠার মাধ্যমে বাংলাদেশকে একটি ন্যায়ভিত্তিক ও জবাবদিহিমূলক গণতান্ত্রিক রাষ্ট্রে রূপান্তরিত করতে হবে। এ লক্ষ্যে জামায়াতে ইসলামী আজ ৫ দফা গণদাবি জাতির সামনে উপস্থাপন করেছে এবং দেশবাসীকে ঐক্যবদ্ধ হওয়ার আহ্বান জানাচ্ছে। তিনি বলেন, সব দলের জন্য লেভেল প্লেয়িং ফিল্ড নিশ্চিত করতে হবে। নির্বাচনের আগে জুলাই জাতীয় সনদকে আইনি ভিত্তি দিয়ে তার আলোকে পিআর পদ্ধতিতে নির্বাচন আয়োজন করতে হবে। আমরা জনগণের সরকার প্রতিষ্ঠার জন্য সচেতন নাগরিক ও সব শ্রেণি-পেশার মানুষকে ঐক্যবদ্ধ আন্দোলনে ঝাঁপিয়ে পড়ার উদাত্ত আহ্বান জানাচ্ছি।",
    "url": "https://www.dhakapost.com/politics/395062",
    "date": "2025-09-15T17:53:40+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 346,
    "scraped_at": "2026-02-05T13:46:44.224933"
  },
  {
    "title": "নোট অব ডিসেন্টসহ জাতীয় নির্বাচনের দিন গণভোট চায় বিএনপি",
    "body": "জাতীয়তাবাদী দল বিএনপির স্থায়ী কমিটির সদস্য বেগম সেলিমা রহমান বলেছেন, নোট অব ডিসেন্টসহ জাতীয় নির্বাচনের দিনই গণভোট চায় বিএনপি। শনিবার (৮ নভেম্বর) সিলেট নগরের একটি হোটেলে ‘সমাজে নারী ও শিশুর অধিকার প্রতিষ্ঠায় বিএনপি’র নির্বাচনী অগ্রাধিকার বিষয়ে আলোচনা সভায় এসব কথা বলেন তিনি। সেলিমা রহমান বলেন, নোট ডিসেন্টসহ বিএনপি জুলাই সনদে স্বাক্ষর করেছে। জাতীয় ঐকমত্য কমিশন নোট অব ডিসেন্ট বাদ দিয়ে জাতির সঙ্গে একটি নতুন খেলা খেলেছে। গুম কমিশনের কাজ আশানুরূপ কার্যকর হচ্ছে না উল্লেখ করে তিনি বলেন, যাদের পরিবার গুমের শিকার হয়েছে তারাই বলেছে, তারা গুম কমিশনের কাছে যেভাবে আশা করেছিল সেভাবে কার্যকর কোনো কাজ গুম কমিশন করতে পারেনি। এর আগে বিএনপির স্থায়ী কমিটির সদস্য ও নারী ও শিশু অধিকার ফোরামের আহ্বায়ক বেগম সেলিমা রহমানের সভাপতিত্বে আলোচনা অনুষ্ঠানটি পরিচালনা করেন দলের কেন্দ্রীয় কমিটির সদস্য নিপুন রায় চৌধুরী। আলোচনা সভায় সেলিমা রহমান বলেন, গ্রামের নারীরা অত্যন্ত সরল সহজ, এই সুযোগ নিয়ে একটি রাজনৈতিক দল ধর্মকে ব্যবহার করে জান্নাতের টিকিট দেওয়ার নামে নারীদেরকে বিভ্রান্ত করছে। আমরা প্রত্যেকে ধার্মিক, কিন্তু ধর্ম নিয়ে যে রাজনীতি হয় না এটি সবাইকে বুঝাতে হবে। তিনি আরও বলেন, প্রান্তিক এলাকার নারী জনপ্রতিনিধিরাই আমাদের নির্বাচনের অন্যতম চালিকা শক্তি। আপনারাই নিজ এলাকার সব কিছু জানেন। আপনাদের সঙ্গে জনগণের সংশ্লিষ্টতা আছে। আপনারাই তৃণমূলের নারীদের সঙ্গে মূল সেতুবন্ধন। গ্রামের নারীরা খুবই সরল সহজ, তারা বেগম খালেদা জিয়া ও ধানের শীষকে ভালোবাসেন। গ্রামের নারীরাই নেত্রীর জন্য নামাজ পড়ে, রোজা রেখে দোয়া করেছেন, অন্যান্য ধর্মাবলম্বীরাও প্রার্থনা করেছেন। বেগম খালেদা জিয়া এত নির্যাতনের পরও দেশ ছেড়ে কোথাও পালিয়ে জাননি। তিনি দেশের মানুষকে ভালোবাসেন। তাই আগামী জাতীয় সংসদ নির্বাচনে আমাদের সবাইকে ঐক্যবদ্ধভাবে ধানের শীষের পক্ষে কাজ করতে হবে। সেলিমা রহমান বলেন, বিএনপির ভারপ্রাপ্ত চেয়ারম্যান তারেক রহমান কর্তৃক ঘোষিত রাষ্ট্রকাঠামো মেরামতের ৩১ দফা সংস্কার কর্মসূচিতে সব রকম সংস্কারের কথা, সবার অধিকারের কথা রয়েছে। আমরা ৩১ দফা নিয়ে মানুষের কাছে যাই, কিন্তু ৩১ দফার কোনো বিষয়ই মানুষকে বুঝিয়ে বলি না। আমাদেরকে এই বিষয়টি খেয়াল রাখতে হবে। তিনি বলেন, শহীদ রাষ্ট্রপতি জিয়াউর রহমান নারী ক্ষমতায়নের বীজ বপন করেছিলেন। তিনি যৌতুক বিরোধী আইন করেছেন, কর্মক্ষেত্র সহ সর্বক্ষেত্রে নারীদের কোটা তৈরি করেছিলেন। নারীদেরকে প্রতিটি ক্ষেত্রে এগিয়ে নেওয়ার চেষ্টা করেছেন। মেয়েদেরকে কারিগরি শিক্ষার মাধ্যমে দক্ষ জনশক্তি হিসেবে গড়ে তুলতে হবে। নারীরাই একটি পরিবারের উন্নয়নের মূল চালিকাশক্তি। আপনারা যখন ঘরে ঘরে যাবেন তখন নারীদের সঙ্গে কথা বলবেন। সেলিমা রহমান বলেন, বিএনপি নারীদের জন্য যা যা করেছে, সেই বার্তা পৌঁছে দিতে হবে। তাই আমাদেরকে প্রতিটি পাড়ায় পাড়ায় টিম গঠন করে ধানের শীষের পক্ষে প্রচারণা জোরদার করতে হবে। সিলেটবাসীর প্রিয় নেতা এম. ইলিয়াস আলী ও ইফতেখার আহমদ দিনারকে গুম করা হয়েছে। তারা দেশের গণতন্ত্র পুনরুদ্ধারে রাজপথে ছিল। অনুষ্ঠানে বক্তব্য দেন, বিএনপি চেয়ারপার্সনের উপদেষ্টা তাহসিনা রুশদির লুনা, জাতীয় নির্বাহী কমিটির সাংগঠনিক সম্পাদক জিকে গউছ, সহ-সাংগঠনিক সম্পাদক কলিম উদ্দিন আহমদ মিলন ও মিফতাহ্ সিদ্দিকী। অনুষ্ঠানে সিলেট বিভাগের বর্তমান ও সাবেক নারী চেয়ারম্যান, ভাইস চেয়ারম্যান ও ইউপি সদস্যরা উপস্থিত ছিলেন। এ সময় উপস্থিত ছিলেন সিলেট জেলা বিএনপির সভাপতি আব্দুল কাইয়ুম চৌধুরী, অ্যাডভোকেট হাদিয়া চৌধুরী মুন্নী, সুনামগঞ্জ জেলা বিএনপির আহ্বায়ক কমিটির সদস্য অ্যাডভোকেট আব্দুল হক, নারী ও শিশু অধিকার ফোরামের সদস্য নইমা খন্দকার।",
    "url": "https://www.dhakapost.com/politics/407967",
    "date": "2025-11-09T08:13:40+06:00",
    "author": "ঢাকা পোস্ট ডেস্ক",
    "category": "politics",
    "language": "bn",
    "token_count": 474,
    "scraped_at": "2026-02-05T13:46:45.845635"
  },
  {
    "title": "গুপ্ত হত্যায় নেমেছে পতিত ফ্যাসিস্ট আওয়ামী লীগ : হেফাজত",
    "body": "গুলিবিদ্ধ মরণাপন্ন শরিফ ওসমান হাদির দ্রুত সুস্থতার জন্য দেশব্যাপী দোয়ার আহ্বান জানিয়েছেন হেফাজতে ইসলামের আমির মুহিব্বুল্লাহ বাবুনগরী ও মহাসচিব সাজেদুর রহমান। শনিবার (১৩ ডিসেম্বর) গণমাধ্যমে পাঠানো এক বিবৃতিতে গুপ্ত হত্যা চালিয়ে দেশপ্রেমিক ইমানদার সাহসী জুলাই যোদ্ধাদের স্তব্ধ করা যাবে না বলে তারা মন্তব্য করেন। তারা বলেন, বাংলাদেশের স্বাধীনতা-সার্বভৌমত্ব রক্ষার লড়াকু সৈনিক ও জুলাইয়ের চেতনাবাহী নতুন প্রজন্মের বিপ্লবী কণ্ঠস্বর শরীফ ওসমান হাদি আওয়ামী ফ্যাসিস্টদের গুলিতে আহত হয়ে হাসপাতালে মরণপণ লড়াই করছেন। আমরা মসজিদ-মাদরাসাসহ সারা দেশে তার দ্রুত সুস্থতার জন্য আল্লাহ রাব্বুল আ’লামীনের দরবারে সবাইকে দোয়া করার আহ্বান জানাচ্ছি। ‘আওয়ামী ফ্যাসিস্ট ও আধিপত্যবাদী শক্তি সম্মিলিতভাবে জুলাই বিপ্লবীদের গুপ্ত হত্যায় মাঠে নেমেছে। গুলি করে তাদের স্তব্ধ করা যাবে না। মৃত্যুভয় তারা পরোয়া করে না। এক ওসমান হাদির রক্তের ওপর লক্ষ ওসমান হাদি দাঁড়িয়ে যাবে। ভয় দেখিয়ে এ দেশের জনগণকে আবারও পদানত করার যেকোনো ষড়যন্ত্র আমরা ঐক্যবদ্ধভাবে রুখে দেব, ইনশাআল্লাহ।’ হেফাজত নেতারা বলেন, ওসমান হাদির ওপর হামলায় জড়িতদের দ্রুত গ্রেপ্তার করে দৃষ্টান্তমূলক শাস্তি দিতে হবে। জাতীয় শত্রু আওয়ামী ফ্যাসিবাদ ও আধিপত্যবাদের নাম-নিশানাও বাংলার জমিন থেকে পুরোপুরি নিশ্চিহ্ন করে দিতে হবে। গণহত্যাকারীদের সঙ্গে কোনো আপস বা আঁতাত চলতে পারে না। আওয়ামী সন্ত্রাসবাদ ঠেকাতে অন্তর্বর্তী সরকারকে জিরো টলারেন্স নীতি গ্রহণ করতে হবে। আসন্ন জাতীয় নির্বাচন সুষ্ঠুভাবে আয়োজনের স্বার্থে আইন-শৃঙ্খলা পরিস্থিতি নিয়ন্ত্রণে রাখতে সরকারকে আরো কঠোর হতে হবে।",
    "url": "https://www.dhakapost.com/politics/416399",
    "date": "2025-12-13T20:25:05+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 201,
    "scraped_at": "2026-02-05T13:46:47.453677"
  },
  {
    "title": "‘নির্বাচনে জোরপূর্বক জয় ছিনিয়ে নেওয়ার সংস্কৃতি আর চাই না’",
    "body": "ইসলামী আন্দোলন বাংলাদেশের আমির ও চরমোনাই পীর মুফতি সৈয়দ রেজাউল করিম বলেছেন, ৫৩ বছর ধরে আমরা প্রহসনের নির্বাচন দেখে আসছি। দিনের ভোট রাতে বাক্সবন্দি, কেন্দ্র দখল করে জোরপূর্বক জয় ছিনিয়ে নেওয়া– এ সংস্কৃতি আমরা আর চাই না। এই পদ্ধতি বহু মায়ের বুক খালি করেছে, বহু জীবন পঙ্গু করেছে। সোমবার (২২ সেপ্টেম্বর) জাতীয় প্রেস ক্লাবে ইসলামী যুব আন্দোলন ঢাকা মহানগর আয়োজিত কল্যাণ রাষ্ট্র প্রতিষ্ঠায় রাসুল (সা.)-এর শিক্ষা শীর্ষক সিরাত কনফারেন্সে প্রধান অতিথির বক্তব্যে তিনি এসব কথা বলেন। ইসলামী আন্দোলনের আমির বলেন, ইসলামী আন্দোলনের রাজনীতি কোনো মন্ত্রিত্ব বা এমপিত্বের জন্য নয়। আমাদের লক্ষ্য– বাংলাদেশকে একটি সত্যিকারের কল্যাণ রাষ্ট্রে রূপান্তরিত করা আর সেই কল্যাণ রাষ্ট্রের নীতি হলো ইসলাম। সৈয়দ রেজাউল করিম বলেন, ৫ আগস্টের পর ভারতের মিডিয়ায় সংখ্যালঘুদের নিয়ে যখন বিভ্রান্তিকর তথ্য প্রচার হচ্ছিল, তখন ইসলামী নীতি-আদর্শে বিশ্বাসীরাই তাদের জানমাল, ইজ্জত ও উপাসনালয় রক্ষায় পাহারার দায়িত্ব নিয়েছিল। তিনি আরও বলেন, আমাদের বিরুদ্ধে নানা ধরনের কথা বলা হচ্ছে। বলা হয়, আমরা নাকি হঠাৎ কোথা থেকে এলাম। অথচ গত ১৫ বছরে আমাদের একজন এমপিও সংসদে যাননি। এর মানে এই নয় যে আমাদের সুযোগ ছিল না। আওয়ামী লীগ, বিএনপি, জাতীয় পার্টি—সবাই আমাদের ক্ষমতার অংশীদার হওয়ার প্রস্তাব দিয়েছে। কিন্তু আমরা প্রত্যাখ্যান করেছি। কারণ আমাদের লক্ষ্য এমপি-মন্ত্রী হওয়া নয়, বরং দেশকে কল্যাণ রাষ্ট্রে রূপান্তর করা। পিআর নিয়ে ইসলামী আন্দোলনের আমির বলেন, আমরা আনুপাতিক প্রতিনিধিত্বমূলক নির্বাচন পদ্ধতির (পিআর) প্রস্তাব করেছি। এ পদ্ধতি চালু হলে প্রতিটি ভোটের সঠিক মূল্যায়ন হবে, সব দলের সংসদে প্রতিনিধিত্বের সুযোগ তৈরি হবে। ফ্যাসিবাদী রাজনীতি কমে যাবে। এমপিরা জনগণের প্রতিনিধি হয়ে দায়িত্ব পালন করবে, এলাকায় গিয়ে প্রভাব বিস্তার বা চাঁদাবাজি করবে না। আমাদের এ প্রস্তাবকে যারা ‘খায় না মাথায় দেয়’ বলে তুচ্ছ করছে, তারা আসলে দেশের ভালো চায় না, কেবল নিজেদের স্বার্থকে বড় করে দেখে। অনুষ্ঠানে উপস্থিত ছিলেন ইসলামী আন্দোলন বাংলাদেশের কেন্দ্রীয় নির্বাহী সদস্য মুফতি শামসুদ্দোহা আশরাফী, কেন্দ্রীয় যুগ্ম মহাসচিব মুফতি ইসমাইল সিরাজী আল-মাদানী, ইসলামী যুব আন্দোলনের সেক্রেটারি জেনারেল মুফতি মানসুর আহমদ সাকী এবং জাতীয় ওলামা পরিষদের সাধারণ সম্পাদক মুফতি আবু মোহাম্মদ রহমানি।",
    "url": "https://www.dhakapost.com/politics/396827",
    "date": "2025-09-22T20:45:24+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 307,
    "scraped_at": "2026-02-05T13:46:50.590472"
  },
  {
    "title": "বিএনপির স্থায়ী কমিটির বৈঠকে যেসব বিষয়ে আলোচনা হলো",
    "body": "বাংলাদেশ জাতীয়তাবাদী দল বিএনপির সর্বোচ্চ নীতিনির্ধারণী ফোরাম জাতীয় স্থায়ী কমিটির বৈঠক অনুষ্ঠিত হয়েছে। সোমবার (১০ নভেম্বর) রাতে বিএনপির চেয়ারপার্সনের রাজনৈতিক কার্যালয়ে এ বৈঠক অনুষ্ঠিত হয়। রাত ৯টা ১০ মিনিটে শুরু হয়ে ১১টা ১৫ মিনিটে এ বৈঠক শেষ হয়। বিএনপির মিডিয়া সেলের সদস্য শায়রুল কবির খান এই তথ্য নিশ্চিত করেছেন। বৈঠকে ভার্চুয়ালি যুক্ত হয়ে সভাপতিত্ব করেন বিএনপি ভারপ্রাপ্ত চেয়ারম্যান তারেক রহমান। বিএনপির নির্ভরযোগ্য সূত্র জানায়, বৈঠকে বিগত সভার সিদ্ধান্তগুলোর অগ্রগতি সম্পর্কে ব্রিফ করেন দলের মহাসচিব মির্জা ফখরুল ইসলাম আলমগীর। দেশের সর্বশেষ রাজনৈতিক পরিস্থিতি সম্পর্কে পর্যালোচনা করা হয় বৈঠকে। পাশাপাশি আগামী নির্বাচনে দলীয় প্রচার-প্রচারণার কৌশল নির্ধারণ ও করণীয় নিয়েও আলোচনা হয়। বৈঠকে উপস্থিত বিএনপির দুই জন নেতা জানান, আগামী জাতীয় নির্বাচনে অংশ নিতে যুগপৎ আন্দোলনের শরীকদের জন্য যে আসন ফাঁকা রাখা হয়েছে তা কীভাবে বন্টন করা হবে এবং শরীকদের ভোটের কৌশল কি হবে এ বিষয়ে আলোচনা করতে শরীক দলের নেতাদের সঙ্গে ধারাবাহিক বৈঠক করবে বিএনপি। নেতারা জানান, রাষ্ট্র সংস্কারে প্রণীত জুলাই জাতীয় সনদ-২০২৫ বাস্তবায়ন প্রক্রিয়া এবং গণভোট নিয়ে তৈরি সংকট নিরসনে রাজনৈতিক দলগুলোর সিদ্ধান্তের অপেক্ষায় সরকার। এ নিয়ে দলগুলো বেঁধে দেওয়া সময়ে সমঝোতায় পৌঁছতে না পারলে সরকার নিজের সিদ্ধান্ত জানিয়ে দেওয়ার ঘোষণা দিয়েছে। এ বিষয়ে বিস্তর আলোচনা হয়েছে বৈঠকে। বৈঠকে উপস্থিত নেতাদের কাছে জুলাই সনদ বাস্তবায়ন ও গণভোট নিয়ে রাজনৈতিক সমঝোতার ব্যাপারে নেতাদের মতামত ও পর্যালোচনা জানতে চান তারেক রহমান। নেতারা এ বিষয়ে একে একে সবাই কমবেশি আলোচনা করে। আলোচনা শেষে সিদ্ধান্ত হয় যে সংবাদ সম্মেলনের মাধ্যমে এসব বিষয়ে বিএনপির স্পষ্ট বক্তব্য কি হবে জনগণের সামনে বিস্তারিত তুলে ধরা হবে। মঙ্গলবার বেলা ১২টায় গুলশানে দলীয় চেয়ারপার্সনের রাজনৈতিক কার্যালয়ে এ সংবাদ সম্মেলনে কথা বলবেন বিএনপির মহাসচিবসহ সিনিয়র নেতারা।",
    "url": "https://www.dhakapost.com/politics/408502",
    "date": "2025-11-11T07:54:04+06:00",
    "author": "ঢাকা পোস্ট ডেস্ক",
    "category": "politics",
    "language": "bn",
    "token_count": 255,
    "scraped_at": "2026-02-05T13:46:54.738656"
  },
  {
    "title": "সেন্ট মার্টিনগামী জাহাজের ৩১ ডিসেম্বর পর্যন্ত সব টিকিট বিক্রি",
    "body": "১৫ ডিসেম্বর থেকে আগামী ৩১ ডিসেম্বর পর্যন্ত সরকারের নির্ধারিত দৈনিক দুই হাজার যাত্রীর অনুপাতে কক্সবাজার-সেন্ট মার্টিন রুটে চলাচলকারী জাহাজগুলোর প্রায় সব টিকিট অগ্রিম বিক্রি হয়ে গেছে। পাশাপাশি ১১ জানুয়ারি পর্যন্ত ৫০ শতাংশ টিকিটও বিক্রি শেষ হয়েছে। সব মিলিয়ে এই সময়ের মধ্যে অগ্রিম বিক্রি হওয়া টিকিটের সংখ্যা প্রায় ৪০ হাজার। গত ১ ডিসেম্বর থেকে এই রুটে জাহাজ চলাচল শুরু হওয়ার পর ১৪ ডিসেম্বর পর্যন্ত প্রায় ২২ হাজার পর্যটক সেন্ট মার্টিন ভ্রমণ করেছেন। ট্রাভেল পাসের জন্য নির্ধারিত সরকারি ওয়েবসাইটের (www.travelpass.gov.bd) তথ্য অনুযায়ী, গত ১৪ দিনের মধ্যে আজ রোববার (১৪ ডিসেম্বর) দুই হাজার পাসের বিপরীতে সর্বোচ্চ ১ হাজার ৮ শত ৭১টি পাস ইস্যু করা হয়। এদিন ছয়টি জাহাজে করে সেন্টমার্টিন যাত্রা করেন ১ হাজার ৮ শত ৫৬ জন পর্যটক। সি ক্রুজ ওনার্স অ্যাসোসিয়েশনের সাধারণ সম্পাদক হোসাইন ইসলাম বাহাদুর ঢাকা পোস্টকে বলেন, শুরুর প্রথম দুই সপ্তাহে পর্যটকদের চাপ কম থাকলেও বিজয় দিবসসহ সরকারি ছুটি থাকায় তৃতীয় সপ্তাহে পর্যটকদের চাপ বেড়েছে। মাসের শেষ দিন পর্যন্ত সব টিকিট বিক্রি হয়ে গেছে। যেহেতু ২৫ ডিসেম্বরও সরকারি ছুটি রয়েছে, সেসময়ও পর্যটকদের চাপ থাকবে। তিনি আরও বলেন, গত ১ নভেম্বর থেকে পর্যটকদের জন্য সেন্ট মার্টিন দ্বীপ উন্মুক্ত করা হলেও রাতযাপনের অনুমতি না থাকায় সে মাসে পর্যটকদের আগ্রহ ছিল না, ফলে জাহাজ চলাচল করেনি। ৩১ জানুয়ারি পর্যন্ত রাতযাপনের সুযোগ থাকায় এখন পর্যটকের সংখ্যা বেড়েছে এবং প্রতিদিন অনুমতিপ্রাপ্ত ছয়টি জাহাজ আনুপাতিক হারে যাত্রী পরিবহন করছে। প্রশাসনিক তৎপরতার পরেও অনিয়ম, সক্রিয় টিকিট জালিয়াতি চক্র সেন্ট মার্টিনের জীববৈচিত্র্য রক্ষায় সরকারি ১২টি নির্দেশনা বাস্তবায়নে কাজ করছে জেলা প্রশাসনের ভ্রাম্যমাণ আদালত। সেন্টমার্টিন যাত্রায় প্রশাসনের নজরদারি অব্যাহত থাকলেও গত ১৪ দিনে কিছু অনিয়ম ও টিকিট জালিয়াতির ঘটনা সামনে এসেছে। যাত্রার প্রথম দিনেই, ১ ডিসেম্বর সরকার প্রদত্ত ট্রাভেল পাস ছাড়া টিকিট বিক্রির দায়ে কেয়ারি সিন্দাবাদ নামে একটি জাহাজকে ৫০ হাজার টাকা জরিমানা করে ভ্রাম্যমাণ আদালত। গত ৩ ডিসেম্বর কক্সবাজার শহরের নুনিয়ারছড়া বিআইডব্লিউ ঘাটে পাঁচজন যাত্রীর কাছে নকল কিউআর কোড সংবলিত টিকিট শনাক্ত করে ট্যুরিস্ট পুলিশ। এক টিকিটে দুইজন যাত্রী সেন্ট মার্টিন যাত্রাকালে এই সুক্ষ্ম কারচুপি ধরা পড়ে। এজেন্সি থেকে টিকিট সংগ্রহ করা পর্যটকেরা বিপাকে পড়েন, যদিও প্রশাসনের মধ্যস্থতায় পরবর্তীতে তাদের ভ্রমণের সুযোগ দেওয়া হয়। এরপর গত ১১ ডিসেম্বর মিজান ট্রাভেলস নামে একটি এজেন্সি থেকে টিকিট কিনে প্রতারণার শিকার হন মানিকগঞ্জ থেকে আসা ৪৪ জন পর্যটক। বিষয়টি অভিযোগ আকারে জানানো হলে ভ্রাম্যমাণ আদালত ওই এজেন্সিকে ৫০ হাজার টাকা জরিমানা করে। ট্যুরিস্ট পুলিশের অতিরিক্ত ডিআইজি আপেল মাহমুদ ঢাকা পোস্টকে বলেন, সরকারি নির্দেশনা বাস্তবায়নে আমরা ট্যুরিস্ট পুলিশ প্রশাসনকে সর্বাত্মক সহায়তা দিয়ে আসছি। বেশ কয়েকটি জালিয়াতির ঘটনা ধরা পড়েছে এবং সঙ্গে সঙ্গে সেগুলোর বিরুদ্ধে ব্যবস্থা নেওয়া হয়েছে। সর্বশেষ গত ১২ ডিসেম্বর জাহাজের যাত্রাবিলম্ব হওয়ায় স্বরাষ্ট্র মন্ত্রণালয়ের কর্মকর্তা পরিচয়ে এক ব্যক্তি কক্সবাজার সদরের ইউএনও ও ভ্রাম্যমাণ আদালতের নির্বাহী ম্যাজিস্ট্রেটকে গ্রেপ্তারের হুমকি দেন। পরে তিনি ক্ষমা চেয়ে রক্ষা পান। নির্বাহী ম্যাজিস্ট্রেট তানজিলা তাসনিম বলেন, ভোর থেকেই আমরা প্রতিদিন যাত্রা তদারকিতে ঘাটে অবস্থান নিই। কোনো অনিয়ম চোখে পড়লে সঙ্গে সঙ্গে তার বিরুদ্ধে ব্যবস্থা নেওয়া হচ্ছে। সরকারি নির্দেশনা অনুযায়ী দিনে দুই হাজারের বেশি পর্যটক পরিবহনের নিয়ম নেই। এ ছাড়া আরও বেশ কিছু নিয়ম রয়েছে, যেগুলো তদারকিতে ভ্রাম্যমাণ আদালত সার্বক্ষণিক কাজ করছে। প্রসঙ্গত, ১৯৯৯ সালে সেন্ট মার্টিন দ্বীপকে প্রতিবেশগত সংকটাপন্ন এলাকা (ইসিএ) ঘোষণা করা হয়। সর্বশেষ ২০২৩ সালের ৪ জানুয়ারি বন্য প্রাণী (সংরক্ষণ ও নিরাপত্তা) আইন অনুযায়ী, সেন্টমার্টিন সংলগ্ন বঙ্গোপসাগরের ১ হাজার ৭৪৩ বর্গকিলোমিটার এলাকাকে সামুদ্রিক সংরক্ষিত এলাকা ঘোষণা করে পরিবেশ, বন ও জলবায়ু পরিবর্তন মন্ত্রণালয়। গত ২২ অক্টোবর মন্ত্রণালয়ের পক্ষ থেকে সেন্টমার্টিনের জীববৈচিত্র্য ও পরিবেশ রক্ষায় ১২ দফা নির্দেশনা জারি করা হয়। ইফতিয়াজ নুর নিশান/এআরবি",
    "url": "https://www.dhakapost.com/country/416623",
    "date": "2025-12-14T17:41:38+06:00",
    "author": "জেলা প্রতিনিধি",
    "category": "country",
    "language": "bn",
    "token_count": 540,
    "scraped_at": "2026-02-05T13:46:56.347944"
  },
  {
    "title": "জাতীয় নির্বাচন জুলাই সনদের আইনি ভিত্তিতে হতে হবে : আবদুল হালিম",
    "body": "ফেব্রুয়ারিতে জাতীয় নির্বাচন হওয়া উচিত, তবে তা জুলাই সনদের আইনি ভিত্তিতেই হতে হবে বলে মন্তব্য করেছেন জামায়াতে ইসলামীর সহকারী সেক্রেটারি জেনারেল আবদুল হালিম। সোমবার (২২ সেপ্টেম্বর) জাতীয় প্রেসক্লাবে নাগরিক মঞ্চ আয়োজিত ‘৭২ সংবিধান, রাষ্ট্র সংস্কার ও জুলাই সনদের আইনি ভিত্তি প্রদান এবং পিআর পদ্ধতিতে নির্বাচন’ শীর্ষক আলোচনা সভায় তিনি এ কথা বলেন। আবদুল হালিম বলেন, এখন দেখা যায় সুষ্ঠু নির্বাচন হলেও বিকেলে ভোট বর্জনের ঘোষণা আসে। অথচ ডাকসু নির্বাচনে এত উৎসবমুখর পরিবেশে ভোট হয়েছে। দল, মত ও ধর্ম নির্বিশেষে সবাই অংশ নিয়েছে। নির্বাচনের জন্য যত ফেনা তুলি না কেন, ভোটের রায় মানার ক্ষেত্রে পিছপা হলে হবে না। জনগণের ভোটে যে নির্বাচিত হবে, যে সরকার গঠন করবে, সেই রায় মেনেই আগামী দিনের বাংলাদেশ গড়তে হবে। তিনি আরও বলেন, ১৯৯১ সালে কেয়ারটেকার সরকারের অধীনে বিএনপি ক্ষমতায় আসে। পরে ২০০৮ সালে আওয়ামী লীগও কেয়ারটেকারের অধীনেই ক্ষমতায় আসে। অথচ ২০১১ সালে তারা এ ব্যবস্থা কবর দিয়েছে। তাই আমরা বলি, জুলাই সনদের আইনি ভিত্তি ছাড়া নির্বাচন করে জনগণকে বোঝানো যাবে না। অবশ্যই ফেব্রুয়ারিতে জাতীয় নির্বাচন হওয়া উচিত, তবে তা জুলাই সনদের আইনি ভিত্তিতেই হতে হবে। নাগরিক মঞ্চের প্রধান সমন্বয়কারী আহসান উল্লাহ শামিমের সভাপতিত্ব সভায় আরও বক্তব্য রাখেন, মুক্তি জোটের চেয়ারম্যান ড. শাহরিয়ার, মেজর ( অব.) আফসারী, নাগরিক মঞ্চের সদস্য মেজর ( অব.) ড. মাসুদুল হাসান ও এনডিপির চেয়ারম্যান আবু তাহের।",
    "url": "https://www.dhakapost.com/politics/396832",
    "date": "2025-09-22T20:56:13+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 205,
    "scraped_at": "2026-02-05T13:46:59.511835"
  },
  {
    "title": "সংসদ নির্বাচনে বিএনপি থেকে ৫ শতাংশ শিক্ষককে মনোনয়ন দাবি",
    "body": "জাতীয় সংসদ নির্বাচনে ৫ শতাংশ শিক্ষককে বাংলাদেশ জাতীয়তাবাদী দলের (বিএনপি) পক্ষ থেকে মনোনয়ন দেওয়ার দাবি জানিয়েছে শিক্ষক কর্মচারী ঐক্যজোট। শনিবার (৮ নভেম্বর) ঢাকা রিপোর্টার্স ইউনিটিতে (ডিআরইউ) এক সংবাদ সম্মেলনে শিক্ষক কর্মচারী ঐক্যজোটের মহাসচিব মো. জাকির হোসেন এ দাবি জানান। লিখিত বক্তব্যে জাকির হোসেন বলেন, শিক্ষকরা দেশের বিবেক। শিক্ষকরা সমাজের নৈতিক ও বৌদ্ধিক নেতৃত্ব দেন। তাই জাতীয় সংসদে শিক্ষকদের অধিক অংশগ্রহণ নিশ্চিত করা অত্যন্ত জরুরি। বাংলাদেশ জাতীয়তাবাদী দল এরইমধ্যে ৩১ দফা প্রস্তাবনার মধ্য দিয়ে একটি নতুন, গণতান্ত্রিক, সমৃদ্ধ বাংলাদেশ গড়ার অঙ্গীকার ব্যক্ত করেছে। শিক্ষা, স্বাস্থ্য, কৃষি, মানবাধিকার, প্রশাসনসহ রাষ্ট্রের প্রতিটি ক্ষেত্রে ব্যাপক সংস্কারের যে পরিকল্পনা দলটি ঘোষণা করেছে, তাতে শিক্ষকদের অংশ নিলে নীতিনির্ধারণ আরও শক্তিশালী হবে, এমন বিশ্বাস শিক্ষাঙ্গণের সবারই। মনোনয়ন দেওয়ার বিষয়ে বিভিন্ন যুক্তি তুলে ধরেন এই শিক্ষক নেতা। তিনি বলেন, গত ১৭ বছর শিক্ষক কর্মচারী ঐক্যজোটের বহু নেতা হামলার শিকার হয়েছেন, মিথ্যা মামলায় গ্রেপ্তার হয়েছেন, দীর্ঘ কারাবাসসহ মারাত্মক হয়রানি সহ্য করেছেন। অনেকে চাকরি হারিয়েছেন, পরিবারে অর্থনৈতিক অনিশ্চয়তা নেমে এসেছে, কিন্তু তারা আন্দোলনের পথ ছাড়েননি। আজ যখন ত্রয়োদশ জাতীয় সংসদ নির্বাচন সামনে, যখন নতুন বাংলাদেশ গড়ে তোলার প্রতিজ্ঞা সামনে-তখন এই ত্যাগী, স্বচ্ছ, নীতিবান শিক্ষক নেতাদের রাজনীতির কেন্দ্রবিন্দুতে নিয়ে আসা অত্যন্ত জরুরি। তিনি বলেন, আমরা দৃঢ়ভাবে বিশ্বাস করি- যারা ত্যাগ করেছেন, সংগ্রাম করেছেন, গণতন্ত্রের জন্য নিজেদের জীবন-জীবিকা ঝুঁকিতে ফেলেছেন, তারাই নতুন রাষ্ট্র গঠনে সবচেয়ে যোগ্য নেতৃত্ব দিতে পারেন। এই প্রেক্ষাপটে আমরা বাংলাদেশ জাতীয়তাবাদী দলের ভারপ্রাপ্ত চেয়ারম্যান তারেক রহমান, মহাসচিব মির্জা ফখরুল ইসলাম আলমগীর এবং জাতীয় স্থায়ী কমিটির নেতাদের কাছে দাবি জানাচ্ছি, ত্রয়োদশ জাতীয় সংসদ নির্বাচনে কমপক্ষে পাঁচ শতাংশ শিক্ষক কর্মচারী ঐক্যজোটের ত্যাগী শিক্ষক নেতানেত্রীকে মনোনয়ন দিতে হবে। তিনি আরও বলেন, বিএনপি ২৩৭টি মনোনয়ন ঘোষণা করলেও এখনও সুযোগ রয়েছে শিক্ষক সমাজকে মূল্যায়ন করার। আমরা আশা করবো বিএনপি দীর্ঘদিনের নির্যাতিত ত্যাগী শিক্ষকদের মনোনয়নের মাধ্যমে মূল্যায়ন করবে।",
    "url": "https://www.dhakapost.com/politics/407854",
    "date": "2025-11-08T16:41:54+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 273,
    "scraped_at": "2026-02-05T13:47:01.101447"
  },
  {
    "title": "ওসমান হাদির ওপর হামলার প্রতিবাদে চট্টগ্রামে শিবিরের বিক্ষোভ",
    "body": "ইনকিলাব মঞ্চের শরীফ ওসমান হাদির ওপর হামলার প্রতিবাদে চট্টগ্রামে বিক্ষোভ মিছিল করেছে ইসলামী ছাত্রশিবিরের নেতাকর্মীরা। শুক্রবার (১২ ডিসেম্বর) দিবাগত রাত ৮টার দিকে সংগঠনটির মহানগর দক্ষিণ শাখার উদ্যোগে নগরের দেওয়ানহাট মোড় থেকে আগ্রাবাদ পর্যন্ত এ কর্মসূচি পালিত হয়। এতে উপস্থিত ছিলেন ছাত্রশিবির মহানগর দক্ষিণ শাখার সভাপতি মাইমুনুল ইসলাম মামুন, চট্টগ্রাম-১০ আসনের প্রার্থী শামসুজ্জামান হেলালী, সাবেক মহানগর সভাপতি ইমরানুল হক এবং মোহাম্মদ ফায়েদ। মিছিল শেষে সংক্ষিপ্ত সমাবেশে বক্তারা শরীফ ওসমান হাদির ওপর হামলার তীব্র নিন্দা জানিয়ে বলেন, ন্যায়বিচার প্রতিষ্ঠার স্বার্থে হামলাকারীদের দ্রুত গ্রেপ্তার ও শাস্তির আওতায় আনতে হবে। পাশাপাশি শান্তিপূর্ণ রাজনৈতিক কর্মসূচিতে বাধা সৃষ্টির যেকোনো প্রচেষ্টার বিরুদ্ধে সংগঠনের পক্ষ থেকে দৃঢ় অবস্থানের কথা পুনর্ব্যক্ত করা হয়। সমাবেশে দেশের শান্তি, স্থিতিশীলতা ও গণতান্ত্রিক অধিকার রক্ষায় সকলকে ঐক্যবদ্ধ থাকার আহ্বান জানানো হয়।",
    "url": "https://www.dhakapost.com/politics/416226",
    "date": "2025-12-13T04:42:20+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 118,
    "scraped_at": "2026-02-05T13:47:02.640329"
  },
  {
    "title": "চট্টগ্রামে দাঁড়িপাল্লার সমর্থনে ‘রানওয়ে কর্মসূচি’",
    "body": "চট্টগ্রাম–১১ আসনে জামায়াতের দাঁড়িপাল্লা প্রতীকের প্রার্থী শফিউল আলমের সমর্থনে অনুষ্ঠিত হয়েছে ‘রানওয়ে কর্মসূচি’। বৃহস্পতিবার (১১ ডিসেম্বর) নগরের ইপিজেড স্টিল মিল বাজারের উত্তর দিক থেকে শুরু হয়ে সিমেন্ট ক্রসিং, হাসপাতাল গেইট, বন্দর টিলা, ইপিজেড মোড় ও মাইলের মাথা হয়ে সল্টগোলা রেলক্রসিংয়ে গিয়ে কর্মসূচি শেষ হয়। প্রধান অতিথির বক্তব্যে মহানগর জামায়াতের অ্যাসিস্ট্যান্ট সেক্রেটারি মোহাম্মদ উল্লাহ বলেন, নতুন বাংলাদেশ বিনির্মাণে তরুণ সমাজের ভূমিকা অত্যন্ত গুরুত্বপূর্ণ। তরুণদের প্রথম ভোট সৎ, যোগ্য ও দেশপ্রেমিক নেতৃত্বের হাতকে শক্তিশালী করতেই ব্যবহার করা উচিত। দাঁড়িপাল্লা প্রতীকের পক্ষে তরুণদের সমর্থন তাদের অগ্রযাত্রাকে আরও গতিশীল করবে। দাঁড়িপাল্লা প্রতীকের প্রার্থী শফিউল আলম বলেন, এ এলাকার মানুষের উন্নয়ন, ন্যায়বিচার প্রতিষ্ঠা ও সামাজিক কল্যাণ নিশ্চিত করাই প্রধান লক্ষ্য। জনগণের প্রত্যাশা পূরণে সর্বশক্তি নিয়োগের অঙ্গীকারও ব্যক্ত করেন তিনি।",
    "url": "https://www.dhakapost.com/politics/416000",
    "date": "2025-12-11T19:56:10+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 114,
    "scraped_at": "2026-02-05T13:47:04.150686"
  },
  {
    "title": "কিছু রাজনৈতিক দল জনগণের সঙ্গে প্রতারণা করে সনদে সই করছে : নাহিদ",
    "body": "ঐক্য, সংগ্রাম, মর্যাদা ও মুক্তির পতাকা হাতে শ্রমিকের রাষ্ট্রক্ষমতা প্রতিষ্ঠার সুদূরপ্রসারী অঙ্গীকার নিয়ে জাতীয় নাগরিক পার্টির (এনসিপি) অঙ্গসংগঠন হিসেবে আত্মপ্রকাশ করেছে ‘জাতীয় শ্রমিক শক্তি’। সংগঠনটির আহ্বায়ক হয়েছেন মাজহারুল ইসলাম ফকির, সদস্য সচিব রিয়াজ মোরশেদ এবং মুখ্য সংগঠক আরমান হোসেন। আজ (শুক্রবার) সকালে রাজধানীর বাংলামোটরে ইস্কাটন নেভি কলোনিতে উদ্বোধনী অনুষ্ঠানের মাধ্যমে ‘জাতীয় শ্রমিক শক্তি’ আত্মপ্রকাশ করে। আত্মপ্রকাশ অনুষ্ঠানে প্রধান অতিথি ছিলেন এনসিপির আহ্বায়ক নাহিদ ইসলাম। প্রধান অতিথির বক্তব্যে তিনি বলেন, আজ কিছু রাজনৈতিক দল জনগণের সঙ্গে প্রতারণা করে একটি কাগজে সই করছে। নাহিদ বলেন, ‘যে দিনে কিছু রাজনৈতিক দল জাতীয় ঐকমত্যের নামে জনগণের সঙ্গে প্রতারণা করে একটি কাগজে সই করছে, সেই দিনে জাতীয় শ্রমিক শক্তি রাজপথে নিজেদের অবস্থান জানান দিচ্ছে। আমরা জানি রাজপথের শক্তি জয়ী হয়। ইনশাআল্লাহ জাতীয় শ্রমিক শক্তিও জয়ী হবে। জাতীয় নাগরিক পার্টি শ্রমিকদের পক্ষে রাজনীতি করবে।’ রাজনৈতিক দলের ঐক্য জাতীয় ঐক্য নয় উল্লেখ করে তিনি বলেন, ‘জাতীয় ঐক্য তখন হয়, যখন সমাজের সব অংশের মানুষ দেশপ্রেমের ভিত্তিতে এক হয়ে লড়াই করে। যেটা আমরা দেখেছিলাম জুলাই গণ-অভ্যুত্থানে। সেসময় কোনো রাজনৈতিক দলের ব্যানার দেখিনি। শুধু দেখেছিলাম ছাত্র-শ্রমিক এবং নানান পেশাজীবী। আমরা সেই জাতীয় ঐক্যের দিকে এগোচ্ছি, যেখানে ছাত্র শ্রমিক কাঁধে কাঁধ মিলিয়ে সংগ্রাম করবে লড়াই করবে।,’ ‘বিগত ১৬ বছরে শেখ হাসিনার যে স্বৈরাচারী শাসন ব্যবস্থান ছিল, সেখানে সবচেয়ে বেশি নির্যাতিত হয়েছেন শ্রমিকরা। ন্যায্য মজুরির জন্য চব্বিশের শুরুর দিকেও আন্দোলনে নামতে হয়েছিল তাদের, পুলিশের গুলিতে শ্রমিক মারা গিয়েছিলেন। সে সময় শ্রমিকের অধিকার ছিল না।’সংস্কার কমিশন নিয়ে তিনি বলেন, ‘অন্তর্বর্তী সরকারের সময়ে অনেকগুলো কমিশন গঠিত হয়েছে। কিন্তু শ্রম কমিশন নিয়ে কোনো আলোচনা দেখা যায়নি। স্বাস্থ্য কমিশন নিয়েও কোনো আলাপ নেই। মানুষের জীবনের সঙ্গে যে গণসেবামূলক রাষ্ট্রীয় প্রতিষ্ঠান জড়িত তার সংস্কার নিয়ে কোনো আলোচনা নেই। শুধু নির্বাচন কেন্দ্রিক ছয়টি সংস্কার কমিশন নিয়ে ঐকমত্য কমিশন গঠন হয়েছে। সেখানেও গণতন্ত্রের জন্য ভালোকিছু দেখতে পারছি না।’ গণতান্ত্রিক রূপান্তরের লড়াইয়ের পাশাপাশি অর্থনৈতিক রূপান্তরেও ছাত্র শ্রমিক এবং সব পেশাজীবী মানুষ এক হয়ে লড়াইও করবে বলে প্রতিজ্ঞা করেন নাহিদ ইসলাম। যেই মাফিয়ারা শ্রমিকদের শোষণ করে গেছে, লুটপাট করে গেছে, তাদেরকে এখনও বিচারের আওতায় আনা হয়নি, তাদের এখনও প্রটেকশন দেওয়া হচ্ছে বলেও অভিযোগ করেন এনসিপির আহ্বায়ক। অনুষ্ঠানে এনসিপির জ্যেষ্ঠ যুগ্ম আহ্বায়ক আরিফুল ইসলাম আদীব বলেন, ‘জাতীয় শ্রমিকশক্তি শ্রমিকদের ন্যায্য অধিকার প্রতিষ্ঠার জন্য কাজ করবে। বাংলাদেশে সরকারি প্রতিষ্ঠান থেকে শুরু করে সব প্রতিষ্ঠানে শ্রমিকদের প্রতি অসম্মানের আচরণ করা হয়। রাষ্ট্রীয়ভাবেও এই বৈষম্য চালানো হচ্ছে।’ শ্রম সংস্কার কমিশনের চেয়ারম্যান সৈয়দ সুলতান উদ্দিন আহমেদ বলেন, বিগত কয়েক বছরে হাজারো শ্রমিকের মৃত্যু ঘটেছে। তাদের হত্যার জন্য দায়ীদের তেমন বিচার হয়নি।’ বৈষম্যমুক্ত বাংলাদেশ গড়তে হলে শ্রমিকদের ন্যায্য অধিকারও নিশ্চিত করতে হবে উল্লেখ করে তিনি বলেন, ‘শ্রম সংস্কার কমিশনের প্রতিবেদন বাস্তবায়ন করাও শ্রমিকশক্তির অন্যতম লক্ষ্য।’",
    "url": "https://www.dhakapost.com/politics/402670",
    "date": "2025-10-17T13:17:39+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 409,
    "scraped_at": "2026-02-05T13:47:06.073523"
  },
  {
    "title": "আগামীকাল শুরু মিডিয়া কাপ ক্রিকেট, ‘এ’ গ্রুপে ঢাকা পোস্ট",
    "body": "আগামীকাল থেকে মওলানা ভাসানী স্টেডিয়ামে শুরু হচ্ছে রংপুর রাইডার্স-বিএসজেএ মিডিয়া কাপ ক্রিকেট। টুর্নামেন্ট উপলক্ষ্যে আজ দুপুরে বাংলাদেশ অলিম্পিক এসোসিয়েশনে ড্র ও সংবাদ সম্মেলন অনুষ্ঠিত হয়েছে। ৩২ দল আট গ্রুপে ভাগ হয়ে খেলবে। ঢাকা পোস্ট পড়েছে 'এ' গ্রুপে। 'এ' গ্রুপের অন্য তিন দল সমকাল, যুগান্তর ও বিটিভি। টুর্নামেন্টের ফরম্যাট অনুযায়ী ঢাকা পোস্টের প্রথম ম্যাচ বিটিভির সঙ্গে। অন্য ম্যাচে লড়বে সমকাল ও যুগান্তর। দুই ম্যাচের দুই বিজয়ী দল পরবর্তী ম্যাচে মুখোমুখি হবে। বাংলাদেশ প্রিমিয়ার লিগের (বিপিএল) সবচেয়ে সফলতম দল রংপুর রাইডার্সের পৃষ্ঠপোষকতায় বিএসজেএ ক্রিকেট টুর্নামেন্ট শুরু হবে। টুর্নামেন্টের পাওয়ার্ড বাই স্পন্সর এইস প্রোপার্টিজ। কো-স্পন্সর হিসেবে আছে নাবিল গ্রুপ, একমি এবং ইস্পাহানি। বাংলাদেশ অলিম্পিক অ্যাসোসিয়েশন ভবনের অডিটরিয়ামে হওয়া সংবাদ সম্মেলনে উপস্থিত ছিলেন রংপুর রাইডার্সের গ্লোবাল সুপার লিগ জয়ী অধিনায়ক কাজী নুরুল হাসান সোহান, রংপুর রাইডার্সের হেড অব অপারেশন্স তাসভির উল ইসলাম, স্টার নিউজের প্রধান নির্বাহী ও বিসিবির মিডিয়া কমিটির ভাইস চেয়ারম্যান মোঃ মোখসেদুল কামাল ও একমি কনজিউমার প্রোডাক্টস লিমিটেডের জেনারেল ম্যানেজার (অপারেশন্স) লেফট্যানেন্ট কর্নেল (অব.) ইঞ্জিনিয়ার মোঃ আলি রেজা। নিজের বক্তব্যে নুরুল হাসান সোহান বলেন, 'আমার কাছে মনে হয়, এটা খুব ভালো একটা উদ্যোগ। যত খেলা হবে। আমার মনে হয়, খেলার ভেতরে থাকলে মন থেকেও খুশি লাগে। আমি আশা করি, এরকম উদ্যোগ আরও বেশি দেখতে পাব ইনশাআল্লাহ।' বাংলাদেশ স্পোর্টস জার্নালিস্ট এসোসিয়েশনের (বিএসজেএ) সভাপতি আরিফুর রহমান বাবু, সাধারণ সম্পাদক এস এম সুমন ও টুর্নামেন্ট কমিটির আহ্বায়ক রায়হান আল মুঘনি মঞ্চে উপবিষ্ট ছিলেন। স্বাগত বক্তব্যে টুর্নামেন্টের ফরম্যাট সম্পর্কে পূর্ণাঙ্গ ধারণা দেন রায়হান আল মুঘনি। এরপর জার্সি উন্মোচন করেন অতিথিরা। পরে টুর্নামেন্টের ড্র ও গ্রুপিং সম্পন্ন করেন বিএসজেএ-র যুগ্ম সাধারণ সম্পাদক আরাফাত জোবায়ের।",
    "url": "https://www.dhakapost.com/sports/cricket/416687",
    "date": "2025-12-14T21:44:05+06:00",
    "author": "জ্যেষ্ঠ প্রতিবেদক",
    "category": "sports",
    "language": "bn",
    "token_count": 247,
    "scraped_at": "2026-02-05T13:47:07.875086"
  },
  {
    "title": "বিধবা বোনকে কুপ্রস্তাব দেওয়ার প্রতিবাদ করায় শহিদ খুন",
    "body": "যশোরে প্রতিপক্ষের ছুরিকাঘাতে যুবক খুনের রহস্য উদ্ঘাটন করেছে পুলিশ। বিধবা বোনকে কুপ্রস্তাব দেওয়ার প্রতিবাদ করায় রিকশাচালক শহিদকে হত্যা করা হয় বলে জানায় পুলিশ। নিহত শহিদুল ইসলাম শহিদ সদর উপজেলার নওয়াপাড়া ইউনিয়নের পাগলাদাহ গ্রামের বশির আহম্মেদের ছেলে। এ ঘটনায় এজাহারভুক্ত দুই আসামিকে গ্রেপ্তার করেছে ডিবি পুলিশ। গ্রেপ্তারকৃতরা হলেন- পাগলাদাহ গ্রামের মানিক জমাদ্দারের ছেলে ইয়াসিন হোসেন ওরফে ইরান এবং আনোয়ারুল ইসলামের ছেলে রিয়াজ হোসেন। রোববার তাদেরকে জেলহাজতে পাঠিয়েছেন আদালত। রোববার ভোরে চৌগাছা উপজেলার মালিগাতি গ্রাম থেকে গ্রেপ্তার করা হয় পাগলাদাহ গ্রামের মাঠপাড়ার মানিক মিয়া জমাদ্দারের ছেলে ইরান হোসেন ও আনারুল ইসলামের ছেলে রিয়াজ হোসেনকে। এর আগে শনিবার রাতে শহীদের বাবা বশির আহম্মেদ কোতোয়ালি মডেল থানায় একটি হত্যা মামলা করেন। মামলায় মোট সাতজনকে আসামি করা হয়েছে। পলাতক আসামিরা হলেন- জাহাঙ্গীরের ছেলে মিরাজ, তার ভাই আলিফ, রিয়াজ, পিয়াস, একই গ্রামের আমিনুল এবং অজ্ঞাতনামা আরও চার থেকে পাঁচজন। মামলার এজাহারে উল্লেখ করা হয়, নিহত শহিদের বিধবা বোন শাহিদা বেগমের প্রতি দীর্ঘদিন ধরে কুনজর দিয়ে আসছিল আসামি মিরাজ। সে প্রায়ই শাহিদার সঙ্গে খারাপ ও অশালীন কথাবার্তা বলত। বিষয়টি জানতে পেরে শহিদ এর প্রতিবাদ করলে উভয়ের মধ্যে বিরোধ সৃষ্টি হয়। শুরু হয় শক্রতা। মামলা সূত্রে জানা গেছে, নিহত শহিদুল ইসলাম শহিদের বিধবা বোন রাশিদা বেগমের মালিকানাধীন একটি অটোরিকশা চালিয়ে মিরাজ জীবিকা নির্বাহ করতেন। কয়েকদিন আগে তিনি রাশিদা বেগমকে কুপ্রস্তাব দিলে তিনি মিরাজকে রিকশা চালাতে নিষেধ করেন। এতে ক্ষিপ্ত হয়ে মিরাজ গত ১০ ডিসেম্বর বাড়িতে এসে গালিগালাজ ও কুপ্রস্তাব দেয়। এ নিয়ে শহিদ প্রতিবাদ করলে তাকে হত্যার হুমকি দেওয়া হয়। এরই ধারাবাহিকতায় গত ১৩ ডিসেম্বর সকাল ৮টার দিকে অটোরিকশা নিয়ে বাড়ি থেকে বের হন শহিদ। বিকেল সাড়ে ৪টার দিকে বাড়ি ফেরার পথে গ্রামের মধ্যপাড়ায় আমিনুল ইসলামের বাড়ির সামনে পৌঁছালে আসামিরা তাকে পথরোধ করে। খবর পেয়ে বাবা বশির আহম্মেদ ঘটনাস্থলে গিয়ে ছেলেকে রক্ষা করার চেষ্টা করলে আসামিরা এলোপাতাড়ি ছুরিকাঘাত ও মারধর করে শহিদকে গুরুতর জখম করে। স্থানীয়রা এগিয়ে এলে হামলাকারীরা পালিয়ে যায়। পরে গুরুতর আহত অবস্থায় শহিদকে উদ্ধার করে যশোর ২৫০ শয্যা জেনারেল হাসপাতালে ভর্তি করা হয়। তবে চিকিৎসাধীন অবস্থায় বিকেল ৫টার দিকে কর্তব্যরত চিকিৎসক তাকে মৃত ঘোষণা করেন। মামলার তদন্ত কর্মকর্তা কোতোয়ালি মডেল থানা পুলিশের উপপরিদর্শক (এসআই) আনিছুর রহমান খান জানান, গ্রেপ্তার দুই আসামিকে রিমান্ডে নেওয়ার আবেদন করা হবে। গ্রেপ্তার ইরান হোসেন ও রিয়াজ হোসেনের বিরুদ্ধে হত্যা ও মারামারিসহ মোট চারটি মামলা রয়েছে। রেজওয়ান বাপ্পী/আরএআর",
    "url": "https://www.dhakapost.com/country/416680",
    "date": "2025-12-14T21:23:46+06:00",
    "author": "জেলা প্রতিনিধি",
    "category": "country",
    "language": "bn",
    "token_count": 357,
    "scraped_at": "2026-02-05T13:47:09.457847"
  },
  {
    "title": "বাউল শিল্পী-সমর্থকদের ওপর হামলাকারীদের আইনের আওতায় আনতে হবে : এনসিপি",
    "body": "মানিকগঞ্জে বাউল শিল্পী আবুল সরকারের সমর্থকদের ওপর হামলার ঘটনায় উদ্বেগ ও নিন্দা প্রকাশ করেছে জাতীয় নাগরিক পার্টি (এনসিপি)। এ ঘটনার নিরপেক্ষ, পূর্ণাঙ্গ তদন্ত নিশ্চিত করে হামলাকারী ও উসকানিদাতাদের আইনের আওতায় আনার দাবি জানিয়েছে দলটি। সোমবার (২৪ নভেম্বর) দলের ধর্ম ও সম্প্রীতি সেলের বিজ্ঞপ্তিতে উল্লেখ করা হয়, মতবিরোধ বা অভিযোগ যাই থাকুক— সহিংসতা, হয়রানি বা আইনহীনতার কোনো বৈধতা নেই। বাংলাদেশের সাংস্কৃতিক ও আধ্যাত্মিক ঐতিহ্যে বাউল, ফকির, সুফি, তাসাওফপন্থিসহ বিভিন্ন ধারার সমৃদ্ধ অবদান রয়েছে। এই বৈচিত্র্য রক্ষা করা মানে আমাদের মানবিক রাষ্ট্রচিন্তা ও ঐতিহাসিক সম্প্রীতির ধারাবাহিকতা রক্ষা করা। বাংলাদেশটা সবার— এখানে ভিন্নমতকে দমন নয়, বরং শোনা ও বোঝার সংস্কৃতি প্রতিষ্ঠা করতে হবে। এনসিপি আরও জানায়, ধর্মীয় মত বা ব্যাখ্যা নিয়ে ভিন্নতা থাকতেই পারে এবং কখনও কখনও তা বিতর্কের সৃষ্টি করতেও পারে। কিন্তু তা উত্তরণের পথ কখনই সহিংসতা বা প্রতিশোধ হতে পারে না। এ দেশের দায়িত্বশীল আলেমসমাজ যুগের পর যুগ যে শান্তিপূর্ণ দাওয়াত, ধৈর্য, প্রজ্ঞা ও সদাচরণের মাধ্যমে দ্বীনের শিক্ষা মানুষের কাছে পৌঁছে দিয়ে আসছেন— এটি জাতীয় ঐতিহ্য। সমাজে উত্তেজনা বা ভুল ব্যাখ্যা দেখা দিলে এই শান্তিপ্রিয় আলেমসমাজই মানুষকে সংযম, শান্তি ও আইনের প্রতি শ্রদ্ধার পথে রাখার দায়িত্ব পালন করে থাকেন। তাই ধর্ম ও সমাজের প্রশ্নে সহিংসতার কোনো স্থান নেই। এই নীতিতে যারা অবিচল থেকেছেন, এনসিপি তাদের এই অবস্থানের সঙ্গে একাত্ম। শান্তিপূর্ণ দাওয়াত ও জ্ঞানভিত্তিক সংলাপই দ্বীনের প্রকৃত রাহবারি— এ কথাটি আজ আরও বেশি দৃঢ়ভাবে প্রতিষ্ঠিত হওয়া প্রয়োজন। বিজ্ঞপ্তিতে মানিকগঞ্জের ঘটনার নিরপেক্ষ তদন্ত নিশ্চিত করে হামলাকারী ও উসকানিদাতাদের আইনের আওতায় আনার দাবি জানিয়ে বলা হয় অভিযোগ বা মতভিন্নতার সমাধান হবে আইন, ন্যায়বিচার ও শান্তিপূর্ণ সংলাপের মাধ্যমে। কোনোভাবেই জনতা বা গোষ্ঠীর হাতে নয়। বাউল-ফকির-তাসাওফপন্থিসহ সব সাংস্কৃতিক ও আধ্যাত্মিক সম্প্রদায়ের নিরাপত্তা এবং মতপ্রকাশের সাংবিধানিক অধিকার রাষ্ট্রীয়ভাবে নিশ্চিত করতে হবে। উসকানি, বিভাজন ও সহিংসতার রাজনীতি প্রত্যাখ্যান করে ধর্মীয় নেতা, নাগরিক সমাজ ও রাজনৈতিক নেতৃত্বকে সম্প্রীতি, সংযম ও পারস্পরিক সম্মানের পথ আরও শক্তিশালী করতে হবে।",
    "url": "https://www.dhakapost.com/politics/411830",
    "date": "2025-11-24T11:38:55+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 288,
    "scraped_at": "2026-02-05T13:47:11.029724"
  },
  {
    "title": "রাস্তায় নয়, সব কর্মকাণ্ড সংসদ কেন্দ্রিক করতে হবে : ফখরুল",
    "body": "‘রাস্তায় নয়, সব কর্মকাণ্ড সংসদ কেন্দ্রিক করতে হবে’ বলে মন্তব্য করেছেন বিএনপির মহাসচিব মির্জা ফখরুল ইসলাম আলমগীর। তিনি বলেন, আওয়ামী লীগ ১৫ বছরে যে জঞ্জাল সৃষ্টি করে গেছে, সবকিছু ধ্বংস করে দিয়েছে, সেগুলোকে এক বছরের মধ্যে সব ঠিক করে ফেলা, এটা কারো পক্ষেই সম্ভব নয়। রাজনৈতিক দলগুলোকে দায়িত্ব নিয়ে দায়িত্বশীলতার সঙ্গে একটা অবাধ সুষ্ঠু নির্বাচনের মধ্য দিয়ে যে পার্লামেন্ট আসবে, সেটাকে শক্তিশালী করার জন্য আমাদের নজর দিতে হবে। সব কর্মকাণ্ডকে পার্লামেন্ট কেন্দ্রিক করতে হবে।' শনিবার (১৮ অক্টোবর) রাজধানীর গ্রিন রোডে শ্রমিক সংগঠনের এক সম্মেলনে এই মন্তব্য করেন তিনি। বাংলাদেশ পানি উন্নয়ন বোর্ড জাতীয়তাবাদী শ্রমিক কর্মচারী ইউনিয়নের এই সাধারণ সভা ও সম্মেলন হয়। সম্মেলনে নতুন নেতৃত্ব হিসেবে মঞ্জুরুল ইসলাম মঞ্জুকে সভাপতি ও হুমায়ুন কবিরকে সাধারণ সম্পাদক হিসেবে ঘোষণা করেন গঠিত নির্বাচন কমিশনার আনোয়ার হোসাইন। ফখরুল বলেন, এটা না করলে পার্লামেন্টারি ডেমোক্রেসি ফাংশন করবে না…এ কথাগুলো আমাদের বুঝতে হবে। পৃথিবীর যেসব দেশে পার্লামেন্ট ডেমোক্রেসি সফল হয়েছে সবগুলোতে কিন্তু পার্লামেন্ট হচ্ছে কেন্দ্রবিন্দু রাজনীতির… করতে হবে। মির্জা ফখরুল বলেন, রাস্তা থেকে উঠে চলে আসতে হবে পার্লামেন্টে। আর কতদিন রাস্তায় থাকবেন? ৫০ বছর তো আমরা রাস্তায় চলছি। এগুলোকে ঠিক করে এই জাতীয় সনদের মাধ্যমে গণতন্ত্রকে যদি আমরা একটা কালচারে পরিণত করতে পারি সেই চেষ্টা আমাদের করতে হবে। সব রাজনৈতিক দলগুলোকে নির্বাচনে অংশ নেওয়ার আহ্বান জানিয়ে ফখরুল বলেন, আমাদের মধ্যে ছোটোখাটো ভিন্নতা, যে দূরত্ব আছে সেটাকে দূর করে যেভাবে সনদ স্বাক্ষর করতে পেরেছি….আসুন আগামী নির্বাচন সেইভাবে আমাদের দূরত্বকে দূর করে নির্বাচনটাকে একটা সত্যিকার অর্থেই একটা অর্থপূর্ণ নির্বাচনের পরিণত করি। তিনি আরও বলেন, অর্থাৎ একটা অবাধ নিরপেক্ষ নির্বাচন হোক, সেটা সবারের কাছে নির্বাচন হোক এবং যারা নির্বাচিত হবেন তারা আমাদের পার্লামেন্টকে সত্যিকার অর্থে প্রাণবন্ত করে গড়ে তুলবেন, অর্থবহ করবেন এবং সেই পার্লামেন্ট হবে আমাদের রাজনৈতিক কেন্দ্রবিন্দু এভাবে আমরা যেন সামনের দিকে এগিয়ে যেতে পারি। গণতন্ত্রকে যদি আমরা সত্যিকার অর্থে প্রতিষ্ঠিত করতে সক্ষম হই তাহলে আমার ধারণা ও বিশ্বাস সেখানে সব শ্রেণি, শ্রমিক শ্রেণির দাবি-দাওয়া সেখানে পূরণ হবে, স্বীকৃত হবে। মির্জা ফখরুল বলেন, গতকাল একটা ঐতিহাসিক বলতে গেলে পলিটিক্যাল ইভেন্ট হয়েছে। বেশিরভাগ রাজনৈতিক দল ঐতিহাসিক জুলাই সনদে স্বাক্ষর করেছি এবং এটা সত্যি বাংলাদেশের রাজনৈতিক ইতিহাসে অনন্য ঘটনা যে রাষ্ট্র কাঠামো পরিবর্তন, মূলনীতির সংশোধন এবং একই সঙ্গে আমাদের রাজনীতিকে আরো স্বচ্ছ করা জনগণের কাছে পৌঁছে দেওয়া, গণতন্ত্রকে সত্যিকার অর্থেই যে প্রতিষ্ঠানগুলো আছে সেগুলোকে প্রাতিষ্ঠানিকভাবে আরো বেশি উন্নত করা, গণতন্ত্রকে গণতন্ত্রের মতো চলতে দেয়া এবং গণতান্ত্রিক কৃষ্টি অর্থাৎ ডেমোক্রেটিক কালচার পুরোটা এই ব্যাপারগুলো সমাজের মধ্যে সবগুলো নিয়ে আসতে সক্ষম হয়েছে। প্রায় দীর্ঘ সাত আট মাস কাজ করে তারা এটা নিয়ে এসেছে বলে উল্লেখ করেন বিএনপির মহাসচিব। মির্জা ফখরুল বলেন, একটা আনফরচুনেট ইনসিডেন্ট ঘটেছে যে, কালকে ছেলেরা একটা গ্রুপ তারা সংসদ ভবনের অনুষ্ঠানের সামনে এসে বসে যায়। তারপরে একটা আনফরচুনেট ঘটনা ঘটে। পুলিশ এবং ছাত্রদের মধ্যে, বলা যেতে পারে যে একটা ভায়োলেন্সের ঘটনা ঘটছে। এই সময়ে এই ধরনের ঘটনাগুলো গণতন্ত্রকে সাহায্য করবে না। আমার মনে হয় যে সবার দায়িত্বশীল ভূমিকা পালন করা উচিত কারণ এটা কি অন্তবর্তীকালীন সরকার। এই সরকার এখন পর্যন্ত যতগুলো কাজ করছে তারা ভালো কাজ করার চেষ্টা করেছে। আমরা যে যতই বলি, এক বছরের মধ্যে সমস্ত জঞ্জালগুলো শেষ করে ফেলা সম্ভব নয়। পানি উন্নয়ন বোর্ড জাতীয়তাবাদী শ্রমিক দলের দাবি-দাওয়ার প্রতি নিজের এবং তার দলের সমর্থনের কথাও ব্যক্ত করেন বিএনপি মহাসচিব। পানি উন্নয়ন বোর্ড জাতীয়তাবাদী শ্রমিক কর্মচারী ইউনিয়নের সভাপতি মঞ্জুরুল ইসলাম মঞ্জুর সভাপতিত্বে ও সাধারণ সম্পাদক সাধারণ সম্পাদক হুমায়ুন কবিরের সঞ্চালনায় অনুষ্ঠানে শ্রমিক দলের প্রধান সমন্বয়কারী শামছুর রহমান শিমুল বিশ্বাস, শ্রম সংস্কার কমিশনের প্রধান সৈয়দ সুলতান উদ্দিন আহমদ, শ্রমিক দলের সভাপতি আনোয়ার হোসাইন, সাধারণ সম্পাদক নুরুল ইসলাম নাসিম, পানি উন্নয়ন বোর্ডের মোস্তফা খান, আইয়ুব আলী, আবু সালেহ মো. তোফায়েল চৌধুরী, ফরিদ উদ্দিন খান, মাহমুদুল করীম, মাহবুবুল হক রিপন, বিদ্যু শ্রমিক ইউনিয়নের আবুল কালাম আজাদ, ঢাকা মহানগর দক্ষিণ শ্রমিক দলের সুমন ভূঁইয়া, উত্তরের কামরুজ্জামান প্রমুখ বক্তব্য রাখেন।",
    "url": "https://www.dhakapost.com/politics/402921",
    "date": "2025-10-18T17:08:04+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 587,
    "scraped_at": "2026-02-05T13:47:12.624735"
  },
  {
    "title": "শাহবাগে এনসিপির দুই গ্রুপে মারামারি, আহত ১",
    "body": "রাজধানীর শাহবাগে আর্থিক লেনদেন সংক্রান্ত বিরোধকে কেন্দ্র করে জাতীয় নাগরিক পার্টির (এনসিপি) দুই গ্রুপের মধ্যে সংঘর্ষের ঘটনা ঘটেছে। শুক্রবার (২৪ অক্টোবর) সন্ধ্যায় শহীদ আবু সাঈদ কনভেনশন হলে এ ঘটনা ঘটে। এতে ইউসুফ নামে এক কর্মী আহত হওয়ার খবর জানা গেছে। প্রত্যক্ষদর্শীরা জানান, কনভেনশন হলের তৃতীয় তলায় এনসিপি ঢাকা মহানগর ও কয়েকটি জেলা ইউনিটের সমন্বয় সভা চলছিল। এ সময় দ্বিতীয় তলায় ঢাকার মোহাম্মদপুর ও বংশাল থানা ইউনিটের কর্মীদের মধ্যে কথা কাটাকাটি শুরু হয়। সন্ধ্যা সোয়া ৬টার দিকে তা মারামারিতে রূপ নেয়। জানা যায়, তিন মাস আগে বংশাল থানার কয়েকজন নেতা মোহাম্মদপুরের একটি প্রতিষ্ঠানের সঙ্গে আর্থিক লেনদেন করেন। বিষয়টি ঢাকা মহানগর উত্তরের নেতা শোয়েবের মাধ্যমে মোহাম্মদপুর থানার রিয়ান নামে এক নেতাকে জানানো হয়। অভিযোগ রয়েছে, রিয়ান বংশালের নেতাদের কাছ থেকে দুই লাখ টাকা নিয়ে ফেরত দেননি এবং পরে তাদের আটকে রাখারও চেষ্টা করেন। টাকা ফেরতের দাবিতে শুক্রবার কনভেনশন হলে দুই পক্ষ মুখোমুখি হলে উত্তেজনা ছড়িয়ে পড়ে এবং এক পর্যায়ে হাতাহাতি ও সংঘর্ষের ঘটনা ঘটে। এ বিষয়ে জানতে চাইলে জাতীয় নাগরিক পার্টির (এনসিপি) যুগ্ম সদস্য সচিব সাইফ মোস্তাফিজ বলেন, সমন্বয় সভার বাইরে ব্যক্তিগত বিষয়ে কথা কাটাকাটির জেরে দুই পক্ষের মধ্যে উত্তেজনা তৈরি হয়। পরে সিনিয়রদের হস্তক্ষেপে তা সমাধান হয়ে গেছে। তিনি বলেন, মারামারির যে ভিডিও ভাইরাল হচ্ছে, সেটা দুজন কর্মীর পুরোনো ব্যক্তিগত লেনদেন সংক্রান্ত দ্বন্দ্ব নিয়ে। দলীয় কোনো কারণে নয়।",
    "url": "https://www.dhakapost.com/politics/404427",
    "date": "2025-10-24T21:06:05+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 207,
    "scraped_at": "2026-02-05T13:47:14.258935"
  },
  {
    "title": "জাতীয় সনদের ভিত্তিতে নির্বাচন সুষ্ঠু-নিরপেক্ষ-গ্রহণযোগ্য হবে : জামায়াত",
    "body": "জুলাই সনদের ভিত্তিতে আগামী নির্বাচন হলেই তা সুষ্ঠু ও নিরপেক্ষ, গ্রহণযোগ্য হবে বলে মনে করেন জামায়াতের সেক্রেটারি জেনারেল হামিদুর রহমান আযাদ। দলের পক্ষ থেকে সনদ বাস্তবায়নের দুটি উপায়ের কথা তুলে ধরে তিনি বলেন, একটি হলো প্রভিশনাল কনস্টিটিউশনাল অর্ডার। অতীতে এটার নজির আছে। আরেকটি হলো গণভোট। এটার ইতিহাসও দেশে আছে। দলগুলো একমত হতে না পারলে গণভোটের মাধ্যমে মানুষ রায় দেবে। রোববার (১৪ সেপ্টেম্বর) রাজধানীর ফরেন সার্ভিস একাডেমিতে জুলাই সনদ বাস্তবায়ন প্রক্রিয়া নিয়ে প্রধান উপদেষ্টা ড. মুহাম্মদ ইউনূসের উপস্থিতিতে অনুষ্ঠিত জাতীয় ঐকমত্য কমিশনের বৈঠকে হামিদুর রহমান আযাদ এসব কথা বলেন। জামায়াতের সেক্রেটারি জেনারেল বলেন, সরকারের প্রতিশ্রুতি যেটা ছিল এক নম্বরে– সংস্কার করা। বিগত দিনে রাষ্ট্রব্যবস্থার মধ্যে যে ধরনের ত্রুটি-বিচ্যুতি ধ্বংসাবস্থা-আবর্জনা তৈরি হয়েছিল, এটা দূরীভূত করে বাংলাদেশকে একটি নতুন পথে নিয়ে যাবে, এটা ছিল সরকারের প্রথম অঙ্গীকার। দ্বিতীয়ত সরকারের প্রতিশ্রুতি ছিল– গণহত্যার বিচার। তৃতীয়ত একটি উৎসবমুখর পরিবেশে ইতিহাস সেরা নির্বাচন সরকারের প্রতিশ্রুতি ছিল। হামিদুর রহমান আযাদ বলেন, আমরা বিশ্বাস করতে চাই প্রধান উপদেষ্টার ঘোষণা অনুযায়ী আগামী নির্বাচনে লেভেল প্লেয়িং ফিল্ড তৈরি হবে। নির্বাচন নিরপেক্ষ হবে, সুষ্ঠু হবে, গ্রহণযোগ্য হবে। তিনি বলেন, কেন্দ্রীয় ছাত্র সংসদের দুটি নির্বাচন কিছুটা আমাদেরকে উদ্বিগ্ন করেছে। নির্বাচনের পরিবেশ ও নির্বাচনের ফলাফল ঘোষণা নিয়ে। নির্বাচনকে প্রভাবিত করার ক্ষেত্রে যতটুকু আমরা লক্ষ্য করেছি, এটাকে আমরা একটি নেতিবাচক সংকেত হিসেবে দেখতে চাই। এটার প্রভাব আবার জাতীয় নির্বাচনে পড়বে কি না, সেই জায়গা থেকে আমার উদ্বেগের কথা জানাচ্ছি। যেন আগামী নির্বাচন সুষ্ঠু, গ্রহণযোগ্য ও নিরপেক্ষ একটি প্রশাসন ব্যবস্থার মধ্য দিয়ে অনুষ্ঠিত হয়। তাহলেই আমাদের আকাঙ্ক্ষার বাস্তবায়ন হবে। এজন্য আমরা বলতে চাই, আজকে যে সংস্কারের মধ্য দিয়ে জাতীয় সনদটা হতে যাচ্ছে এটার একটা সমাপ্তি সুন্দরভাবে হোক। এসময় ঐকমত্য কমিশনের মেয়াদ বাড়ানোর অনুরোধ জানান জামায়াতের সেক্রেটারি জেনারেল।",
    "url": "https://www.dhakapost.com/politics/394847",
    "date": "2025-09-14T20:05:20+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 262,
    "scraped_at": "2026-02-05T13:47:15.883321"
  },
  {
    "title": "দলীয় প্রতীকে নয়, যেকোনো প্রতীকে নির্বাচনের বিধান বহাল চায় বিএনপি",
    "body": "বিএনপির স্থায়ী কমিটির সদস্য সালাহউদ্দিন আহমেদ জানিয়েছেন, গণপ্রতিনিধিত্ব অধ্যাদেশ (আরপিও) সংশোধনের সবগুলো ধারার সঙ্গে বিএনপি একমত। তবে, জোটের প্রার্থীদের দলীয় প্রতীকে নির্বাচনের বিষয়টি তারা সমর্থন করেন না। জোটবদ্ধ রাজনৈতিক দলের নেতৃবৃন্দ দলীয় প্রতীকে নয়, যেকোনো প্রতীকে নির্বাচন করার যে স্বাধীনতা আগের বিধানে ছিল, সেটা বহাল রাখার দাবি জানানো হয়েছে। মঙ্গলবার (২৮ অক্টোবর) বিকেলে সচিবালয়ে আইন উপদেষ্টা আসিফ নজরুলের সঙ্গে দেখা করে সাংবাদিকদের সঙ্গে আলাপকালে তিনি এসব কথা বলেন। সালাহউদ্দিন আহমেদ বলেন, যারা জোটবদ্ধ হয়ে নির্বাচন করবে, তারা হয় নিজেদের প্রতীক বা জোটের অন্য প্রতীক নিয়ে নির্বাচন করার একটা স্বাধীনতা ছিল। সেই আইনটার খসড়া যখন আমরা দেখেছি— নির্বাচন কমিশনও আমাদের পাঠিয়েছিল যে এ বিষয়ে মতামত আছে কি না। এখানে অনেকগুলো সংশোধনী আনা হয়েছে। প্রায় প্রতিটি সংশোধনীর সঙ্গে আমরা একমত পোষণ করেছি। যেমন- না ভোট, প্রার্থীদের জামানত বৃদ্ধি, নির্বাচনে যদি কোনো অনিয়ম হয়, সেক্ষেত্রে নির্বাচন কমিশনের এখতিয়ার বৃদ্ধি, ইচ্ছা করলে যেকোনো নির্বাচন তারা বাতিল করতে পারবে। তিনি বলেন, আরও বেশ কয়েকটি বিধান সেখানে যুক্ত ছিল। আমরা সবগুলোর সঙ্গে একমত পোষণ করেছি। শুধু এই বিধানটির সঙ্গে আমরা একমত পোষণ করিনি। যখন আইনটি ভেটিংয়ের জন্য আইন মন্ত্রণালয়ে পাঠানো হয়, তখনও অনানুষ্ঠানিকভাবে সরকারের প্রতিনিধি হিসেবে আইন উপদেষ্টার সঙ্গে আমি আলোচনা করেছিলাম। তখন তিনি বলেছিলেন, এটি সরকারের নজরে আনবেন। বিষয়টি আলোচনা করে যাতে একটা বিহিত হয়, সেটা বিবেচনা করবেন বা সরকার বিবেচনা করতে পারে। তারপরে এ বিষয়ে তার সঙ্গে আবার কথা বলেছি। আমাদের যে উদ্বেগ আগে যে বিষয়টি ছিল, সেটি যাতে বহাল থাকে সেজন্য আবেদন করেছি। আজ আনুষ্ঠানিকভাবে কাগজটি তাকে দিয়েছি। কয়েকদিন আগে নির্বাচন কমিশনকেও একই চিঠি দিয়েছি। সালাহউদ্দিন আহমেদ বলেন, আমরা আশা করছি— বহুদলীয় গণতন্ত্রের স্বার্থে এই বিধানটি আগের মতো বহাল থাকবে। কারণ, আমরা মনে করি অনেক দলের আকার ছোট হলেও সেখানে অনেক গুরুত্বপূর্ণ জাতীয় নেতৃত্ব আছেন। তারা নির্বাচিত হয়ে জাতীয় সংসদে আসতে পারলে জাতীয় সংসদ সমৃদ্ধ হবে। বহু দলের, বহু আদর্শের প্রতিনিধিত্ব থাকলে জাতীয় সংসদটা সমৃদ্ধ হয়, আইন প্রণয়নের ক্ষেত্রে তারা ভূমিকা রাখতে পারবেন। আর যেসব নিবন্ধিত রাজনৈতিক দল জোটভুক্ত হয়ে নির্বাচন করতে চায়, তারা হয় নিজেদের প্রতীকে কিংবা জোটবদ্ধ অন্য দলের প্রতীকে নির্বাচন করার যে স্বাধীনতা আগে যে বিধান ছিল, সেটা বহাল রাখা হোক। আইন উপদেষ্টা কী বলেছেন— জানতে চাইলে সালাহউদ্দিন বলেন, তিনি সরকারের কাছে বিষয়টি তুলে ধরবেন বলে জানিয়েছেন এবং সংশ্লিষ্ট উপদেষ্টাদের সঙ্গে আলোচনা করবেন। প্রয়োজনে নির্বাচন কমিশনের সঙ্গে আলোচনা করবেন। তারপর কী করা যায়, সেটা বিবেচনা করে দেখবেন। তিনি বলেন, আমি নির্বাচন সংক্রান্ত সংস্কার কমিশনের সমালোচনা করতে চাই। কারণ, তারা এ বিষয়ে আমাদের সঙ্গে কোনো আলোচনা করেনি। জাতীয় ঐকমত্য কমিশনেও বিষয়টি আলোচিত হয়নি। এ বিষয়ে কোনো ঐকমত্যও প্রতিষ্ঠা হয়নি। হঠাৎ করে নির্বাচন সংস্কার কমিশন একটি বিষয় আরোপ করবে, সেটা সঠিক নয়।",
    "url": "https://www.dhakapost.com/politics/405343",
    "date": "2025-10-28T20:35:28+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 410,
    "scraped_at": "2026-02-05T13:47:19.018323"
  },
  {
    "title": "পেঁয়াজের বাজারে অস্থিরতা নিয়ন্ত্রণে পদক্ষেপ নিন : বাংলাদেশ ন্যাপ",
    "body": "ঢাকার বাজারে প্রতি কেজি পেঁয়াজের দাম ১০০ টাকা ছাড়িয়েছে উল্লেখ করে বাংলাদেশ ন্যাশনাল আওয়ামী পার্টির (বাংলাদেশ ন্যাপ) চেয়ারম্যান জেবেল রহমান গানি ও মহাসচিব এম. গোলাম মোস্তফা ভুইয়া বলেছেন, চাহিদার তুলনায় সরবরাহ কমে যাওয়ায় বাজারে অস্থিরতা তৈরি হয়েছে যা খুবই উদ্বেগজনক। গণমাধ্যমে পাঠানো এক বিবৃতিতে তারা পেঁয়াজের বাজারে অস্থিরতা নিয়ন্ত্রণে জরুরি কার্যকর পদক্ষেপ নিতে সরকারের প্রতি আহ্বান জানান। তারা বলেন, ‘পেঁয়াজের মূল্য হঠাৎ বৃদ্ধি পাওয়ায় ভোক্তাদের দুশ্চিন্তা কমছে না। কৃষক ও জেলা পর্যায়ের আড়ত থেকে যথেষ্ট সরবরাহ আসছে না। ফলে বাজারে প্রতিদিনের চাহিদা মেটাতে হিমশিম খেতে হচ্ছে। ভারত থেকে আমদানি কমে যাওয়ার পর স্থানীয় বাজারের ওপর চাপ বেড়েছে, অথচ কৃষকের ঘরে যে পরিমাণ মজুত আছে তা বাজারের চাহিদা মেটানোর মতো নয়। এই ঘাটতির কারণে পাইকারি পর্যায়ে মূল্য বৃদ্ধি পাচ্ছে, স্বাভাবিকভাবেই খুচরা বাজারেও অস্থিরতা তৈরি করছে।’ দলটির শীর্ষ এই দুই নেতা বলেন, জনগণ চায় স্থিতিশীল বাজার। কিন্তু বাজারে পণ্যই যদি পর্যাপ্ত না থাকে, তাহলে দাম কীভাবে স্থিতিশীল থাকবে? এর দায় শুধু পাইকার বা খুচরা ব্যবসায়ীদের নয়, মূল সমস্যা সরবরাহে। তারা বলেন, ‘সরবরাহ কম থাকার সুযোগ নিয়ে বাজারে কৃত্রিম সংকট তৈরি করে আমদানির পাঁয়তারা করছে বাজার সিন্ডিকেট। আড়তদার, কমিশন এজেন্ট ও দাদন ব্যবসায়ীদের কারসাজিতেই মূল্য বৃদ্ধি করা হচ্ছে। সরকার যদি বাজার নিয়ন্ত্রণে না নামে, সাধারণ মানুষের কষ্ট আরও বৃদ্ধি পাবে।’",
    "url": "https://www.dhakapost.com/politics/407159",
    "date": "2025-11-05T15:57:48+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 197,
    "scraped_at": "2026-02-05T13:47:21.523377"
  },
  {
    "title": "আরপিও চূড়ান্তের আগে দলগুলোর সঙ্গে আলোচনা জরুরি ছিল : সাইফুল হক",
    "body": "বিপ্লবী ওয়ার্কার্স পার্টির সাধারণ সম্পাদক সাইফুল হক বলেছেন, আরপিও (গণপ্রতিনিধিত্ব আদেশ) চূড়ান্ত করার আগে নির্বাচন কমিশনকে (ইসি) রাজনৈতিক দলগুলোর সঙ্গে আলোচনা করা জরুরি ছিল। তিনি ক্ষোভ প্রকাশ করে বলেন, ইসি এখনো ভালো করে জানেই না, দেশে রাজনৈতিক দল কারা আর তাদের ভাবনা কী। দলের সঙ্গে আলোচনা না করে আরপিও চূড়ান্ত করায় তিনি অসন্তোষ প্রকাশ করেন। মঙ্গলবার (০৪ নভেম্বর) রাজধানীর আগারগাঁওয়ে নির্বাচন ভবনে প্রধান নির্বাচন কমিশনারের সঙ্গে সাক্ষাৎ শেষে সাংবাদিকদের এ কথা বলেন তিনি। সাইফুল হক মনে করেন, রাজনৈতিক দলগুলোর সঙ্গে সংলাপে বসলে আরপিও নিয়ে প্রশ্ন উঠবে এবং সেক্ষেত্রে সংশোধনের প্রয়োজন হতে পারে। সংসদ নির্বাচনে জামানত বাড়িয়ে ৫০ হাজার টাকা করারও সমালোচনা করেন সাইফুল হক। তিনি বলেন, এটা ঠিক হয়নি। এছাড়া নির্বাচনী ব্যয়সীমাও ৫০ লাখ টাকা করা হয়েছে, যা দেশের বাস্তবতার বিপরীত। তিনি হুঁশিয়ারি দেন, নির্বাচনে কালো টাকা, অবৈধ অর্থ ও মাফিয়াদের বন্ধ করতে না পারলে আগামী সংসদ কালো টাকার মালিকদের ক্লাবে পরিণত হবে। গোটা নির্বাচনী প্রক্রিয়ায় এই টাকার খেলাটা বন্ধ করা দরকার। প্রকাশ্যে অপ্রকাশ্যে টাকার যে ছড়াছড়ি এটা বন্ধ করতে না পারলে গোটা নির্বাচনের প্রতিদ্বন্দ্বিতাই একমাত্র দুই থেকে পাঁচ শতাংশ বা ১০ শতাংশ বিত্তবানদের মধ্যে সীমাবদ্ধ থাকবে। সাইফুল হক নির্বাচন কমিশনের সক্ষমতা বৃদ্ধির উপর জোর দেন। তিনি প্রধান নির্বাচন কমিশনারকে (সিইসি) বলেন, রিটার্নিং অফিসার, সহকারী রিটার্নিং অফিসার নিয়োগে নির্বাচন কমিশনের দক্ষ জনবল ব্যবহার করা যায় কিনা তা বিবেচনা করতে। জনপ্রশাসন ক্যাডারের পাশাপাশি অন্যান্য ক্যাডারেরও দক্ষ অভিজ্ঞ কর্মকর্তাদের মধ্য থেকে রিটার্নিং অফিসার, সহকারী রিটার্নিং অফিসার নিয়োগের বিষয়টি সক্রিয়ভাবে বিবেচনার মধ্যে আনতে হবে বলে জানান তিনি। পোলিং অফিসার নিয়োগের বিষয়ে তিনি বলেন, যেসব প্রতিষ্ঠানের ব্যাপারে কোনো বিতর্ক নেই, প্রশ্ন নেই, সমালোচনা নেই, তুলনামূলকভাবে নিরপেক্ষতা ও পেশাদারিত্ব আছে—এরকম প্রতিষ্ঠান বা সংস্থাগুলোর কাছ থেকে পোলিং অফিসার নিয়োগ দেওয়া দরকার। এছাড়া নির্বাচনের তফসিল ঘোষণার পর থেকেই গুরুত্বপূর্ণ নির্বাচন সংশ্লিষ্ট মন্ত্রণালয়গুলো কমিশনের এখতিয়ারে আসা দরকার বলে জানান তিনি। নিবন্ধিত রাজনৈতিক দলগুলো যাদের প্রতীক আছে, তাদের নিজস্ব মার্কায় নির্বাচন করা উচিত বলে মনে করেন সাইফুল হক। তার মতে, নিবন্ধন নিয়ে নিজস্ব প্রতীক বরাদ্দ পেলে নিজ মার্কা নিয়ে নির্বাচন করা রাজনৈতিক ও নৈতিক দায়িত্ব। তবে তিনি একইসঙ্গে বলেন, আগামী নির্বাচন ফেব্রুয়ারি মাসে। এখনই জোট করলেও ভোট নিজ প্রতীকে এই বিধান পুরোপুরি জারি করাটা বিবেচনার কাজ হবে না। আমরা মনে করি, আগামী নির্বাচনে নিজ প্রতীকের বাইরে কেউ যদি অন্য কোনো প্রতীকে নির্বাচন করতে চান সেই সুযোগটাও রাজনৈতিক দলগুলোর জন্য রাখা দরকার। এর পরবর্তী নির্বাচনে নতুন বিধান রাখতে পারে।",
    "url": "https://www.dhakapost.com/politics/406871",
    "date": "2025-11-04T13:37:55+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 369,
    "scraped_at": "2026-02-05T13:47:24.849740"
  },
  {
    "title": "হাদি বলেছিলেন, ‘তোমরা আইসো না, প্রচারণা শেষে একসঙ্গে লাঞ্চ করব’",
    "body": "ঢাকা-৮ আসনের সম্ভাব্য স্বতন্ত্র প্রার্থী ও ইনকিলাব মঞ্চের মুখপাত্র শরিফ ওসমান হাদি গুলিবিদ্ধ হয়েছেন। তার সঙ্গে থাকা সহযোগীরা বলেছেন, মোটরসাইকেলে করে এসে দুর্বৃত্তরা হাদিকে লক্ষ্য করে গুলি ছোড়ে। গুলি করার পরই তারা দ্রুত পালিয়ে যায়। আহত অবস্থায় তাকে ঢাকা মেডিকেল কলেজ হাসপাতালের জরুরি বিভাগে নেওয়া হয়। শুক্রবার (১২ ডিসেম্বর) বিকেলে ঢাকা মেডিকেল কলেজ হাসপাতালের জরুরি বিভাগের সামনে হাদির সহযোগী ও ইনকিলাব মঞ্চের বিভিন্ন পর্যায়ের নেতাকর্মীদের ভিড় করতে দেখা যায়। ইনকিলাব মঞ্চের সদস্য মো. সারোয়ার বলেন, হাদি ভাই ও আমরা প্রতি শুক্রবার ঢাকা-৮ আসনের বিভিন্ন এলাকায় নির্দিষ্ট মসজিদগুলোতে গিয়ে নির্বাচনী প্রচারণা চালাই। আজও বিজয়নগর এলাকার বেশ কয়েকটি মসজিদের তালিকা করা হয়েছিল। হাদি ভাই তালিকাটি আমাদের দিয়ে বলেন- তোমরা প্রচারণা চালাও, আজকের প্রচারণা শেষে আমরা একসঙ্গে লাঞ্চ করবো। আর আমি আরেকটি মসজিদে যাচ্ছি, সেখানে তোমাদের আসার প্রয়োজন নেই। তোমরা আইসো না। সকাল সাড়ে ১১টায় এটাই ছিল আমাদের শেষ কথা। হাদির শরীরে একটি গুলি লেগেছে জানিয়ে ইনকিলাব মঞ্চের সদস্য মুনতাসির মাসুম বলেন, হাদি ভাইয়ের বাম চোয়ালে গুলি লেগেছে। আরেক সদস্য ইসরাফিল বলেন, হাদি ভাই রিকশায় ছিলেন। মোটরসাইকেলে করে এসে দুর্বৃত্তরা গুলি ছুড়ে পালিয়ে যায়। বিস্তারিত কিছু বলতে পারবো না। হাদি ভাই চিকিৎসাধীন, আমরা শুনেছি তার অপারেশন চলছে। সবার কাছে দোয়া চাই।",
    "url": "https://www.dhakapost.com/politics/416133",
    "date": "2025-12-12T16:09:04+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 188,
    "scraped_at": "2026-02-05T13:47:26.715268"
  },
  {
    "title": "জয়পুরহাট সীমান্তে অতিরিক্ত বিজিবি মোতায়েন",
    "body": "ইনকিলাব মঞ্চের মুখপাত্র ও ঢাকা-৮ আসনের সম্ভাব্য সংসদ সদস্য প্রার্থী শরিফ ওসমান হাদিকে গুলি করে হত্যাচেষ্টাকারীরা দেশ ছেড়ে পালাতে না পারে, সেজন্য জয়পুরহাট সীমান্তে কঠোর নিরাপত্তা ব্যবস্থা নিয়েছে বর্ডার গার্ড বাংলাদেশ (বিজিবি)। সীমান্তে নজরদারি বৃদ্ধির পাশাপাশি জেলা শহরেও বিজিবির টহল বাড়ানো হয়েছে। ২০ বিজিবি জয়পুরহাট ব্যাটালিয়নের অধিনায়ক লে. কর্নেল লতিফুল বারী ঢাকা পোস্টকে বিষয়টি নিশ্চিত করেছেন। বিজিবি সূত্র জানিয়েছে, গত ১২ ডিসেম্বর ঘটে যাওয়া এক অনাকাঙ্ক্ষিত ঘটনার পরিপ্রেক্ষিতে দেশের সার্বিক নিরাপত্তা ও সীমান্ত পরিস্থিতি বিবেচনায় একাধিক নিরাপত্তামূলক ব্যবস্থা গ্রহণ করা হয়েছে। এর অংশ হিসেবে জয়পুরহাট ব্যাটালিয়নের দায়িত্বপূর্ণ পুরো সীমান্ত এলাকাজুড়ে নজরদারি বাড়ানো হয়েছে। সীমান্তে অতিরিক্ত বিজিবি সদস্য মোতায়েন করা হয়েছে। সীমান্ত এলাকায় শান্তি-শৃঙ্খলা ও নিরাপত্তা নিশ্চিত করতে পৃথক পৃথক টহল দলের মাধ্যমে বিরামহীন কার্যক্রম পরিচালনা করছে বিজিবি। পাশাপাশি, বিভিন্ন গুরুত্বপূর্ণ স্থানে অস্থায়ী চেকপোস্ট স্থাপন করা হয়েছে। এসব চেকপোস্টে সন্দেহজনক ব্যক্তি, সব ধরনের যানবাহন, মোটরসাইকেল এবং বিচ্ছিন্নভাবে চলাচলকারী ব্যক্তিদের কঠোর তল্লাশি করা হচ্ছে। ​সীমান্তের পাশাপাশি জয়পুরহাট জেলা শহরেও নিরাপত্তা জোরদার করা হয়েছে। সাধারণ মানুষের মধ্যে যাতে কোনো প্রকার আতঙ্ক না ছড়ায়, সেদিকে খেয়াল রেখে পুলিশ স্টেশনের সঙ্গে সমন্বয় করে সশস্ত্র বিজিবি সদস্যদের নিয়ে বিশেষ টহল পরিচালনা করা হচ্ছে। দুটি পিকআপযোগে এই টহল দল জেলা শহরের বিভিন্ন এলাকায় নিয়মিত নজরদারি করছে বলে জানিয়েছে বিজিবি। জয়পুরহাট ব্যাটালিয়নের অধিনায়ক লে. কর্নেল লতিফুল বারী বলেন, ঢাকার ঘটনার সঙ্গে জড়িত অপরাধীরা সীমান্ত এলাকা ব্যবহার করে পার্শ্ববর্তী দেশে পালিয়ে যেতে পারে— এমন আশঙ্কায় আমরা সতর্কতা বাড়িয়েছে। অপরাধীরা যাতে কোনোভাবেই সীমান্ত অতিক্রম করতে না পারে, সেজন্য আমাদের অধীনস্থ এলাকায় নিরাপত্তা জোরদার করা হয়েছে। এ ছাড়া, চেকপোস্ট বাড়ানো হয়েছে এবং জেলা শহরেও বিজিবির টহল চলছে। চম্পক কুমার/এএমকে",
    "url": "https://www.dhakapost.com/country/416744",
    "date": "2025-12-15T09:18:08+06:00",
    "author": "জেলা প্রতিনিধি",
    "category": "country",
    "language": "bn",
    "token_count": 248,
    "scraped_at": "2026-02-05T13:47:28.336387"
  },
  {
    "title": "জুলাই সনদ বাস্তবায়ন আদেশের খসড়ায় অস্পষ্টতা বিদ্যমান : ইসলামী আন্দোলন",
    "body": "জুলাই সনদ বাস্তবায়ন আদেশের খসড়ায় অস্পষ্টতা বিদ্যমান বলে মন্তব্য করেছেন ইসলামী আন্দোলন বাংলাদেশের মহাসচিব অধ্যক্ষ হাফেজ মাওলানা ইউনূস আহমাদ। তিনি বলেন, জুলাই জাতীয় সনদের (সংবিধান সংস্কার বাস্তবায়ন আদেশ-২০২৫) যে খসড়া প্রকাশিত হয়েছে তাতে ভাষার গাম্ভীর্য আছে এবং গণঅভ্যুত্থানকে ‘সার্বভৌম ক্ষমতাসম্পন্ন ও জনগণের পরম অভিপ্রায়ের প্রকাশ’ বলে স্বীকার করা হয়েছে। এটা সাধুবাদযোগ্য কিন্তু কিছু প্রশ্নে এখনও অস্পষ্টতা বিদ্যমান যা আগামীর রাজনীতিকে কঠিন করে তুলতে পারে। আজ (মঙ্গলবার) বিকেলে ইসলামী আন্দোলন বাংলাদেশের নিয়মিত বৈঠকে এসব কথা বলেন তিনি। ইসলামী আন্দোলন বাংলাদেশের মহাসচিব মাওলানা ইউনুস আহমেদ বলেন, খসড়ায় আদেশ কে দেবে তা স্পষ্ট করা হয়নি। আদেশ-জারির কারণ হিসেবে, ‘জনগণের জ্ঞাতার্থে ও সাংবিধানিক পরিষদের দায়িত্ব সম্পাদনের সুবিধার্থে’ উল্লেখ করা হয়েছে। এর অর্থ হলো, এই আদেশের কোনো বাধ্যবাধকতা থাকছে না। অবশ্য এই খসড়ার শুরুতেই গণঅভ্যুত্থানের সার্বভৌম ক্ষমতা আছে বলে স্বীকার করা হয়েছে। কিন্তু জনতার অভিপ্রায়ের কোনো প্রয়োগ এই খসড়ায় দেখা যাচ্ছে না। ইসলামী আন্দোলন বাংলাদেশের মহাসচিব অধ্যক্ষ হাফেজ মাওলানা ইউনুস আহমেদ বলেন, সমঝোতার স্বার্থে এই আদেশকে সাংবিধানিক আদেশের মর্যাদা থেকে নামিয়ে আনুষ্ঠানিক আদেশ হিসেবে বিবেচনা করা হয়েছে যা এই আদেশকে জুলাই ঘোষণাপত্রের মতো একটি অকার্যকর কাগুজে আদেশে পরিণত করার আশঙ্কা থেকেই যাচ্ছে। অধ্যক্ষ ইউনুস আহমেদ বলেন, আদেশে গণভোট কখন হবে তাও স্পষ্ট করা হয়নি। ইসলামী আন্দোলন বাংলাদেশ মনে করে, গণভোট অবশ্যই জাতীয় নির্বাচনের আগে অনুষ্ঠিত হতে হবে। অধ্যক্ষ ইউনুস আহমেদ বলেন, খসড়ায় বলা হয়েছে, সংবিধান সংস্কার পরিষদ গণভোটে অনুমোদিত সংবিধান সংস্কার বিলের বিষয়াদি বিবেচনা করবে। এর মাধ্যমে গণভোটের সিদ্ধান্তকে বাধ্যতামূলক অবস্থান থেকে নামিয়ে বিবেচনাযোগ্য বিষয়ে পরিণত করা হয়েছে। ইসলামী আন্দোলন বাংলাদেশের মহাসচিব বলেন, ধারা ঙ তে বলা হয়েছে নির্ধারিত সময়ের মধ্যে সংবিধান সংস্কার পরিষদ তার কাজ সম্পাদন করতে ব্যর্থ হলে সংবিধান সংস্কার বিল পরিষদ কর্তৃক গৃহীত হয়েছে বলে গণ্য হবে এবং তা আইন রূপে কার্যকর হবে। কিন্তু প্রশ্ন হলো কে কার্যকর করবে সেই বিষয়ে কোনো নির্দেশনা দেওয়া নাই। আরেকটি গুরুত্বপূর্ণ বিষয় হলো, সভাপ্রধান ও উপ-সভাপ্রধান নিয়োগের যে নীতি বলা হয়েছে তাতে সরকারি দল পরিষদের ওপরে একচ্ছত্র কর্তৃত্ব স্থাপন করবে। ইসলামী আন্দোলন মনে করে, উপ-সভাপ্রধান বিরোধী দল থেকে নেওয়া উচিত।",
    "url": "https://www.dhakapost.com/politics/405354",
    "date": "2025-10-28T21:10:50+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 314,
    "scraped_at": "2026-02-05T13:47:48.123284"
  },
  {
    "title": "তারেক রহমানের ছবি নিয়ে আপত্তি ‘ব্যক্তিগত নয়’, ব্যাখ্যা দিলো এনসিপি",
    "body": "নির্বাচনী প্রচারণায় জিয়াউর রহমান ও তারেক রহমানের ছবি ব্যবহারের বিষয়ে প্রচারিত সংবাদ ভুলভাবে উপস্থাপন করা হচ্ছে বলে দাবি করেছে জাতীয় নাগরিক পার্টি (এনসিপি)। বুধবার (১৯ নভেম্বর) সন্ধ্যায় দলের পক্ষ থেকে পাঠানো এক বার্তায় বিষয়টি জানানো হয়। দুপুরে নির্বাচন কমিশনে জাতীয় নাগরিক পার্টিসহ সাতটি রাজনৈতিক দলের সঙ্গে মতবিনিময় সভা অনুষ্ঠিত হয়। এ বিষয়ে এনসিপির কেন্দ্রীয় যুগ্ম সদস্য সচিব এবং আইন সম্পাদক অ্যাডভোকেট জহিরুল ইসলাম মুসা বলেন, আজ নির্বাচন কমিশনে আমরা যা বলেছি, সেটা বিদ্যমান আইনের আলোকে। সংসদ নির্বাচনে রাজনৈতিক দল ও প্রার্থীর আচরণ বিধিমালা, ২০২৫-এর বিধি ৭(চ)-তে বর্ণিত নিয়মগুলো যাতে যথাযথভাবে বাস্তবায়ন করা হয়, সে বিষয়ে আমরা গুরুত্বারোপ করেছি। এই নিয়ম তো সব দলের জন্যই প্রযোজ্য। বিএনপির বিষয়টি একটি উদাহরণ হিসেবে বলা হয়েছে, ব্যক্তি আক্রমণের উদ্দেশ্যে নয়। কিন্তু গণমাধ্যমগুলোর শিরোনামগুলো যেভাবে লেখা হয়েছে, তার ফলে ভুল বার্তা যেতে পারে। নির্বাচনী আচরণ বিধিমালার বিধি ৭(চ) বলছে, দফা (ঙ)-তে যাহা কিছু থাকুক না কেন, কোনো প্রতিদ্বন্দ্বী প্রার্থী কোনো নিবন্ধিত রাজনৈতিক দল কর্তৃক মনোনীত হইলে, সেই ক্ষেত্রে তিনি কেবল তার বর্তমান দলীয় প্রধানের ছবি ব্যানার, লিফলেট বা হ্যান্ড বিল ও ফেস্টুনে ছাপাতে পারবেন এবং উল্লিখিত ছবি পোট্রেট আকারে হতে হবে এবং এটি কোনো অনুষ্ঠান ও জনসভায় নেতৃত্ব দান বা প্রার্থনারত অবস্থায় বা ভঙ্গিমায় ছাপানো যাবে না। উল্লিখিত ধারার কথা উল্লেখ করে অ্যাডভোকেট মুসা বলেন, আইনের এই ধারা অনুযায়ী দলীয় প্রধান হিসেবে কেবল খালেদা জিয়ার ছবি ব্যবহার করা যাবে। কিন্তু বাস্তবে দেখা যাচ্ছে এই নিয়মটা মানা হচ্ছে না এবং ভবিষ্যতেও এটি অব্যাহত থাকলে বিধিমালা প্রয়োগের বিষয়ে আমরা নির্বাচন কমিশনের নজরে নিয়ে আসি। বিভিন্ন গণমাধ্যমে ছাপা হওয়া সংবাদের শিরোনামে জিয়াউর রহমান ও তারেক রহমানের ছবি ব্যবহারে এনসিপির আপত্তি উল্লেখ করে প্রকাশিত হয়। যা ভুল বার্তা বহন করছে বলে মনে করে এনসিপি।",
    "url": "https://www.dhakapost.com/politics/410779",
    "date": "2025-11-19T18:33:03+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 265,
    "scraped_at": "2026-02-05T13:47:52.477159"
  },
  {
    "title": "স্বাস্থ্য খাত নিয়ে বাজেটে বিশেষ গুরুত্বারোপ করবে জামায়াত : মান্নান",
    "body": "ঢাকা-৬ আসনে জামায়াত মনোনীত সংসদ সদস্য প্রার্থী ড. আব্দুল মান্নান বলেছেন, জামায়াতে ইসলামী ক্ষমতায় গেলে জনগণের স্বাস্থ্য সেবা নিশ্চিতকরণে বাজেটে বিশেষ গুরুত্বারোপ করবে। মঙ্গলবার (২৫ নভেম্বর) বাংলাদেশ জামায়াতে ইসলামী সূত্রাপুর থানার উদ্যোগে ফ্রি মেডিকেল ক্যাম্পের উদ্বোধনী সভায় প্রধান অতিথির বক্তব্যে তিনি এ কথা বলেন। তিনি বলেন, জনগণের করের টাকায় এমপি-মন্ত্রী আর আমলাদের বিলাসী জীবনযাপনের কারণে জনগণ রাষ্ট্রীয় সুযোগ-সুবিধা থেকে বঞ্চিত হচ্ছে। জামায়াত ক্ষমতায় গেলে প্রথম কাজ হবে মানুষের মৌলিক অধিকার নিশ্চিত করা। দুঃখ প্রকাশ করে তিনি আরও বলেন, বাজেটের প্রতি ১০০ টাকায় স্বাস্থ্যখাতের জন্য বরাদ্দ ৩ টাকা ৩২ পয়সা। এ খাতে বিশ্বের ৫১টি নিম্ন-মধ্যম আয়ের দেশের মধ্যে বাংলাদেশের অবস্থান ৪৮তম। বাংলাদেশের মোট জনসংখ্যার বিবেচনায় কমপক্ষে স্বাস্থ্যখাতের বাজেটের ১০ শতাংশ বরাদ্দ করা জরুরি। তাহলে প্রতিটি মানুষের স্বাস্থ্যসেবা নিশ্চিত করা সম্ভব হবে। কিন্তু অতীতের কোনো সরকারই জনগণের স্বাস্থ্যসেবা নিশ্চিত করেনি। তারা দুর্নীতি আর লুটপাটে ব্যস্ত ছিল। যার কারণে কেউ কেউ ১৭ বছর ক্ষমতার বাইরে থেকেও এখনো দেশে-বিদেশে বিলাসী জীবনযাপন করছে। আব্দুল মান্নান বলেন, জামায়াতের সাবেক আমির নিজামী এবং সাবেক সেক্রেটারি মুজাহিদ তিনটি মন্ত্রণালয়ের মন্ত্রীর দায়িত্ব পালন করেছেন। তাদের পরিবার এখনো সাধারণ জীবনযাপন করছেন। কারণ তারা দুর্নীতির মাধ্যমে দেশে-বিদেশে সম্পদের পাহাড় গড়ে তোলেননি। তারা চ্যালেঞ্জ দিয়ে বলেছেন, কেউ যদি আমাদের বিরুদ্ধে দুই পয়সার দুর্নীতির প্রমাণ করতে পারে তবে শুধু মন্ত্রিত্ব নয় জামায়াতে ইসলামীর কর্মীর পদ থেকেও পদত্যাগ করব। তাদের সেই চ্যালেঞ্জ আজ পর্যন্ত কেউ গ্রহণ করতে পারেনি। তিনি বলেন, পতিত আওয়ামী লীগ সরকার জামায়াতের নেতৃবৃন্দকে বিভিন্ন মিথ্যা মামলায় বিচারিক হত্যা করলেও দুর্নীতি-অনিয়মের কোনো অভিযোগ আনতে পারেনি। কারণ জামায়াতের নেতৃত্বে দুর্নীতি নেই, সন্ত্রাস নেই, চাঁদাবাজ নেই। জামায়াতে ইসলামীর নেতৃত্বে দুর্নীতিমুক্ত, সন্ত্রাসমুক্ত, চাঁদাবাজমুক্ত নতুন বাংলাদেশ গড়ে তোলা সম্ভব হবে। পরে তিনি উপস্থিত মানুষদের আগামী নির্বাচনে দাঁড়িপাল্লা প্রতীকে ভোট দিয়ে দুর্নীতিমুক্ত, সন্ত্রাসমুক্ত, চাঁদাবাজমুক্ত নতুন বাংলাদেশ বিনির্মাণে এগিয়ে আসার আহ্বান জানান। সূত্রাপুর উত্তর থানা আমির রবিউল ইসলামের সভাপতিত্বে এবং থানা বাইতুলমাল সম্পাদক মোহাম্মদ আব্দুল কুদ্দুছ মিয়ার পরিচালনায় সভায় অন্যান্যের মধ্যে উপস্থিত ছিলেন সূত্রাপুর পূর্ব থানা আমির নোমান শিকদার, সূত্রাপুর উত্তর থানা শুরা ও কর্মপরিষদ সদস্য আব্দুর রহমান, নুর হোসেন রবিনসহ বিভিন্ন পর্যায়ের নেতৃবৃন্দ।",
    "url": "https://www.dhakapost.com/politics/412155",
    "date": "2025-11-25T15:32:35+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 316,
    "scraped_at": "2026-02-05T13:47:54.244018"
  },
  {
    "title": "এনসিপির বিভাগীয় সাংগঠনিক সম্পাদক হলেন যারা",
    "body": "জাতীয় নাগরিক পার্টির (এনসিপি) বিভাগীয় সাংগঠনিক দায়িত্ব পেয়েছেন ১০ কেন্দ্রীয় নেতা। এসব নেতাদের অন্যসব দায়িত্ব থেকে অব্যাহতি দিয়ে বিভাগীয় সাংগঠনিক সম্পাদকের দায়িত্ব দেওয়া হয়েছে। বুধবার (১ অক্টোবর) সংবাদমাধ্যমে পাঠানো এক বিজ্ঞপ্তিতে এ তথ্য জানানো হয়। এতে বলা হয়, রংপুর বিভাগের দায়িত্ব পেয়েছেন ড. আতিক মুজাহিদ, রাজশাহীতে ইমরান ইমন, সিলেটে এহতেশাম হক, ময়মনসিংহে আশেকিন আলম, ঢাকায় সাইফুল্লাহ হায়দার, ফরিদপুরে নিজাম উদ্দীন, চট্টগ্রামে এস এম সুজা উদ্দিন, কুমিল্লায় মো. আতাউল্লাহ, খুলনায় ফরিদুল হক ও বরিশালে অ্যাডভোকেট মুজাহিদুল ইসলাম শাহীন। এনসিপির আহ্বায়ক নাহিদ ইসলাম ও সদস্যসচিব আখতার হোসেন স্বাক্ষরিত ওই বিজ্ঞপ্তিতে বলা হয়, আগামী এক মাসের মধ্যে দেশের সব মহানগর ও জেলায় আহ্বায়ক কমিটি সম্পন্ন করতে হবে।",
    "url": "https://www.dhakapost.com/politics/398937",
    "date": "2025-10-01T19:45:50+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 104,
    "scraped_at": "2026-02-05T13:47:56.082140"
  },
  {
    "title": "জনগণের ওপরে ‘দলীয় এজেন্ডা’ চাপিয়ে পার পাওয়া যাবে না : ডা. জাহিদ",
    "body": "জনগণের ওপরে ‘দলীয় এজেন্ডা’ চাপিয়ে পার পাওয়া যাবে না’ বলে হুঁশিয়ারি উচ্চারণ করেছেন বিএনপির স্থায়ী কমিটির সদস্য অধ্যাপক এজেডএম জাহিদ হোসেন। শুক্রবার (১৯ সেপ্টেম্বর) দুপুরে এক আলোচনা সভায় সংখ্যানুপাতিক পদ্ধতির দাবি নিয়ে আন্দোলনরত দলগুলোর প্রতি এই হুঁশিয়ারি দেন তিনি। তোপথানা রোডে বাংলাদেশ মেডিকেল অ্যাসোসিয়েশন (বিএমএ) মিলনায়তনে ‘বাংলাদেশ ফার্মাসিউটিক্যালস রিপ্রেজেন্টেটিভ অ্যাসোসিয়েশন (ফারিয়া)’ এর কেন্দ্রীয় কমিটির সম্মেলন-২৫ এর এই অনুষ্ঠান হয়। অনুষ্ঠানের প্রথম পর্বে উদ্বোধনী অনুষ্ঠান এবং দ্বিতীয় পর্ব নতুন নেতৃত্ব নির্বাচনে ভোট গ্রহণ। তিনি বলেন, দেশকে একটা অরাজক পরিস্থিতিতে ফেলতে চাচ্ছেন… উদ্দেশ্যটা কী? দেশের মধ্যে এক ধরণের বিশৃঙ্খলা সৃষ্টি করা। কিন্তু মনে রাখবেন, এই বাংলাদেশ সেই বাংলাদেশ না। আপনি ইচ্ছা করলেই বিশৃঙ্খলা সৃষ্টি করতে পারবেন না। যেমন আপনারা (আলোচনা সভায়) এখানে বসে নির্বাচনের জন্য সুন্দর ব্যালট বাক্স নিয়ে এসেছেন, আপনাদের নির্বাচন কমিশন আছে, আপনাদের প্রার্থী আছে, সরাসরি ভোট হবে। ডা. জাহিদ বলেন, আমি তাদেরও বলি, আসেন জনগণের কাছে যান। জনগণ যাকে গ্রহণ করে, আপনি আপনার এজেন্ডা নিয়ে যাবেন, আমরা আমাদের এজেন্ডা নিয়ে যাব। জনগণ যাকে গ্রহণ করবে সেই এজেন্ডকে আমরা স্যালুট করব। কিন্তু কোনো অবস্থাতেই জনগণের কথা বলে আপনার দলীয় এজেন্ডা, কোনো দেশীয় অথবা আন্তর্জাতিক ষড়যন্ত্রের এজেন্ডা চাপিয়ে দিয়ে মনে করেছেন পার পেয়ে যাবেন, সেটি মানুষ ইনশাল্লাহ হতে দেবে না। অধ্যাপক এজেডএম জাহিদ বলেন, ৫ আগস্টের আগে অথবা গত ১৬/১৭ বছরে আমরা কেউ সংখ্যানুপাতিক ভোট অর্থাৎ পিআর চাই? আপনারা শুনেন নাই… এই ধরণের বক্তব্য কারো ছিলো না। আজকে কেউ কেউ বলেন… বলতে দোষ নাই। কারণ গণতন্ত্রের মধ্যে কথা বলবেন দিস ইজ দি বিউটি অব ডেমোক্রেসি এবং মত প্রকাশের যে ভিন্নতা থাকবে সেটাই গণতন্ত্রের সৌন্দর্য… এর মধ্যে কোনো সমস্যা নাই। কিন্তু যখন আপনার কথা না শুনলে এটা হতে দেবো না, এটা করতে দেবে না তখন কিন্তু কর্তৃত্ববাদীতার আওয়াজ পাওয়া যায়। অর্থাৎ স্বৈরাচার যে ভাষায় কথা বলতো সেটার প্রতি ধবনি শোনা যায়। এটা কী ঠিক? আপনি ডেমোক্রেসি মানবেন আপনি আপনার নির্বাচনী ম্যানিফোষ্টোতে দেন। আমরা যদি ক্ষমতায় যাই, যদি জনগণ নির্বাচিত করে আমি আগামীতে এই সিষ্টেমে যাব। যেমন বিএনপি ৩১ দফার কর্মসূচি দিয়েছিলো… বিএনপি নির্বাচিত কী করবে? ইটস ওপেন ডকুমেন্ট… এটা আজকে দেয়নি ২০২২ এর ডিসেম্বরে রাষ্ট্র মেরামতের ২৭ দফা কর্মসূচি এবং ২০২৩ এর জুলাইতে দিয়েছে ৩১ দফার কর্মসূচি। তিনি বলেন, যখন নির্বাচনের দিন ঘনিয়ে আসছে… ঐক্যমত্যের আলোচনা চলছে তখন দেখলাম কেউ কেউ রাস্তায় নামছেন, প্রোগ্রাম করতেছেন… দ্যাটস গুড.. প্রোগ্রাম করা ভালো, জনগণকে সচেতন করা ভালো। কিন্তু এর অর্থ এই না যে, আপনি একধরণের কর্তৃত্ববাদীয় মতামত জনগণের নাম বলে জনগণের অনুমতি না নিয়ে চাপিয়ে দেবেন। এটি কোনো অবস্থাতে কোনো গণতান্ত্রিক আচরণ নয়। বিএনপির এই নেতা বলেন, এটি করে আপনারা কী করতে চান? নির্বাচনটাকে আরও প্রলম্বিত করতে চান? নেপাল একটা ছোট দেশ। ইউ নিড টু লার্ণ ফর নেপাল। যেদিন তত্ত্বাবধায়ক সরকার সেখানে দায়িত্ব নিয়েছেন সেদিন ওইদিনই পরবর্তী নির্বাচনের তারিখ তারা ঘোষণা করে দিয়েছে। আর আমাদের অন্তবর্তীকালীন সরকারের বয়স ১৩ মাস পার হয়ে ১৪ মাসে পড়ল এবং এখনো মধ্য ফেব্রুয়ারির নির্বাচন আরও কয়েক মাস বাকি আছে...এটাকে প্রলম্বিত করতে চান। নির্বাচিত সরকার না থাকায় বৃহৎ আকারে বিনিয়োগ সম্মেলনের পরও বাংলাদেশে বিনিয়োগ আসছে না বলে উল্লেখ করেন বিএনপির স্থায়ী কমিটির এই সদস্য বলেন, ‘বিনিয়োগ যদি না হয় আর জব ওপোরচুনিটি ক্রিয়েট না হয় এই বিশাল তুরণ প্রজন্ম কোথায় কাজ করবে? তাদের কর্মসংস্থান কীভাবে হবে? কর্মসংস্থানের জন্য বিনিয়োগকারী দরকার। আর সেই বিনিয়োগকারী দেশীয় হোক, বিদেশী হোক তারা চায় স্থিতিশীল সরকার, রাজনৈতিক সরকার, জনগণের সমর্থিত নির্বাচিত সরকার… দ্যাট শুড বি আওয়ার টার্গেট…প্রত্যেকের সেটা টার্গেট হওয়া উচিত। জাহিদ বলেন, মনে রাখতে হবে, কতিপয় লোক দেশের বাইরে গেছে কিন্তু মেজরিটি লোক আপনার সমাজে, আপনার পাশে-পাশে সর্বত্র আছে…যার জন্যই ঝটিকা মিছিল, অমুক মিছিল-তমুক মিছিল দেখেন না আপনারা। এখন আবার নতুন স্টাইল শুরু হয়ে গেছে। সামাজিক যোগাযোগ মাধ্যমে ঝটিকা মিছিল নাম দেয় কিন্তু ব্যানারটা চেঞ্জ করে... এআইয়ের (আরটিফিসিয়াল ইন্টিলিজেন্স) মাধ্যমে দেখা যাচ্ছে যে, দুই বছর আগের অন্য রাজনৈতিক দলের মিছিলকে ব্যানার বদল করে ঝটিকা মিছিল বলে চালিয়ে দিয়ে জনগণের বিভ্রান্ত করছে। গতকাল আপনারা দেখেছেন একটা পত্রিকা ফ্যাক্টস ফান্ডিং করে তারা বের করেছে যে, ২০২৩ সালের অমুক মিছিলটা তারা (আওয়ামী লীগ) ঝটিকা মিছিল বলে চালিয়ে দিয়েছে। জনমনে বিভ্রান্তি সৃষ্টির জন্য তারা এটা করছে। তিনি বলেন, দেশ পরিচালনার দায়িত্ব জনগণ তাদেরকে দেয় নাই তাদের পক্ষ থেকে এই (পিআর পদ্ধতির ভোট) আন্দোলন। তাদের যে অভিজ্ঞতা এটি কী বলে? যে জিনিসটা আপনি প্র্যাকটিস করতে চাচ্ছেন, সেটা আপনি দেখেন না নেপালে? নেপালে পিআর পদ্ধতিতে নির্বাচন হয় বলে গত কয়েক বছরে ১৪ জনের বেশি প্রধানমন্ত্রী পরিবর্তন হয়েছে। হোয়েদার দিস ইজ স্ট্যাবল গভর্নমেন্ট। ইজরায়েলকে দেখতে চান? ওয়াট ইজরায়েল ইজ ডিইং? দে আর প্রাকটিসিং পিআর। গণতন্ত্রের সূতিকাগার বৃটেনকে বলে.. সেখানে কীভাবে নির্বাচন হয়। মানুষ ফলো করে ভালো জিনিস… মানুষ কি কখনো খারাপ জিনিস ফলো করে?” ‘বাংলাদেশ ফার্মাসিউটিক্যালস রিপ্রেজেন্টেটিভ অ্যাসোসিয়েশন(ফারিয়া)’ এর আহ্বায়ক হাবিবুর রহমান হাবিবের সভাপতিত্বে ও রাশেদুল ইসলাম চৌধুরী সবুজ ও আরিফুল ইসলাম আরিফের যৌথ সঞ্চালনায় আলোচনা ফারিয়ার নেতেরা বক্তব্য রাখেন।",
    "url": "https://www.dhakapost.com/politics/396099",
    "date": "2025-09-19T17:18:24+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 739,
    "scraped_at": "2026-02-05T13:47:59.703683"
  },
  {
    "title": "পুরান ঢাকার ঐতিহ্য রক্ষায় জামায়াত প্রার্থী মান্নানের ঘোড়ার গাড়ির র‍্যালি",
    "body": "বাংলাদেশ জামায়াতে ইসলামী মনোনীত ঢাকা-৬ আসনের সংসদ সদস্য পদপ্রার্থী ড. আব্দুল মান্নানের উদ্যোগে ‘পুরান ঢাকার ঐতিহ্য রক্ষায় ঘোড়ার গাড়ির র‍্যালি’ অনুষ্ঠিত হয়েছে। শনিবার (২২ নভেম্বর) সকালে পুরান ঢাকার সুরিটোলা স্কুল থেকে ঘোড়ার গাড়ি যাত্রা শুরু করে ঢাকা-৬ সংসদীয় এলাকার বিভিন্ন সড়ক প্রদক্ষিণ করে ইত্তেফাক মোড়ে এসে শেষ হয়। এসময় ঘোড়ার গাড়ির র‍্যালিতে হাজারো মানুষের ঢল নেমে আসে। পুরান ঢাকার ঐতিহ্য সংরক্ষণের উদ্দেশে অনুষ্ঠিত র‍্যালির লক্ষ্য ছিল পুরান ঢাকার ঐতিহ্য, সংস্কৃতি এবং ইতিহাসকে জীবিত রাখা। পাশাপাশি সামগ্রিক জনসচেতনতা বৃদ্ধি করা। ঘোড়ার গাড়ি র‍্যালিতে যোগ দিয়ে উপস্থিত জনসাধারণের উদ্দেশে ড. আব্দুল মান্নান বলেন, আমাদের সংস্কৃতি ও ঐতিহ্য আমাদের পরিচয়ের অংশ। র‍্যালির মাধ্যমে আমরা আমাদের ঐতিহ্যকে সংরক্ষণের জন্য জনগণের মধ্যে সচেতনতা তৈরি করতে চাই। ঘোড়ার গাড়ি আমাদের অতীতের একটি মূল্যবান চিহ্ন, যা আমরা আগামী প্রজন্মের জন্য রক্ষা করতে চাই। তিনি আরও বলেন, আমরা পুরান ঢাকার ঐতিহ্যকে ধারণ করেই পুরান ঢাকার উন্নতি করতে চাই। আমাদের স্লোগান হলো ‘আর নয় অবহেলা, আধুনিক হবে পুরান ঢাকা’। আমরা ইতোমধ্যে পুরান ঢাকার সব সমস্যা চিহ্নিত করেছি। এখন পুরান ঢাকার জনগণের সমর্থন নিয়ে এ জনপদকে একটি আধুনিক সুযোগ-সুবিধা সম্বলিত শহরে পরিণত করতে চাই। র‍্যালিতে সংগীত ও অন্যান্য সাংস্কৃতিক অনুষ্ঠানও হয়। এতে অন্যদের মধ্যে উপস্থিত ছিলেন জামায়াতে ইসলামী ঢাকা মহানগর দক্ষিণের কর্মপরিষদ সদস্য ও ঢাকা-৬ আসনের নির্বাচন পরিচালক কামরুল আহসান হাসান, ঢাকা মহানগর দক্ষিণের মজলিসে শূরা সদস্য রুহুল আমিন, মীর বাহার আমিরুল ইসলাম।",
    "url": "https://www.dhakapost.com/politics/411428",
    "date": "2025-11-22T19:23:12+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 213,
    "scraped_at": "2026-02-05T13:48:01.626089"
  },
  {
    "title": "লগি-বৈঠার তাণ্ডবের মামলা পুনরুজ্জীবিত করে ফ্যাসিস্টদের বিচার করতে হবে",
    "body": "২০০৬ সালে ২৮ অক্টোবর লগি বৈঠার তাণ্ডবের ঘটনায় দায়েরকৃত ও চার্জশিট দাখিলকৃত মামলা পুনরুজ্জীবিত করতে সরকারের প্রতি আহ্বান জানিয়েছেন বাংলাদেশ জামায়াতে ইসলামীর সেক্রেটারি জেনারেল সাবেক এমপি অধ্যাপক মিয়া গোলাম পরওয়ার। তিনি বলেন, ৩০/৪০ বছর পরে মিথ্যে মামলা করে যদি মিথ্যে ফাঁসি দেওয়া যায়, তাহলে খুনি হাসিনাসহ ইনু-মেননের ১৪ দলের ফ্যাসিস্টদের বিচারের আওতায় আনার জন্য সরকারের আইন মন্ত্রণালয়কে মামলা পুনরুজ্জীবিত করতে হবে। তা না হলে বিদ্যমান ট্রাইব্যুনালকে দায়িত্ব দিতে হবে, তবুও ২০০৬ সালের লগি বৈঠার তাণ্ডবের বিচার হোক। আজ (মঙ্গলবার) বিকেলে বায়তুল মোকাররম মসজিদের উত্তর গেটে মিছিলোত্তর এক বিক্ষোভ সমাবেশে এসব কথা বলেন তিনি। জামায়াতে ইসলামীর কেন্দ্রীয় নির্বাহী পরিষদ সদস্য ও ঢাকা মহানগর দক্ষিণের আমির নূরুল ইসলাম বুলবুলের সভাপতিত্বে ও সেক্রেটারি শফিকুল ইসলাম মাসুদের সঞ্চালনায় প্রধান অতিথির বক্তব্যে অধ্যাপক মিয়া গোলাম পরওয়ার বলেন, পৃথিবীর ইতিহাসে এটা নজিরবিহীন যে, ২০০৬ সালে তারা লাশের ওপরে নাচানাচি করেছে, তেমনি জুলাই গণ-অভ্যুত্থানের সময়ও তারা জীবন্ত মানুষকে হত্যার পর মৃত লাশ পুড়িয়ে ছাই করেছে। বাংলাদেশের জনগণ আর এই ফ্যাসিস্টদের প্রশ্রয় দিতে চায় না। হাসিনার বিরুদ্ধে মামলা করে আন্তর্জাতিক অপরাধ ট্রাইব্যুনালের অধীনে বিচার হোক। তিনি বলেন, আমরা শুনতে পাচ্ছি হাসিনা দিল্লি থেকে কর্মসূচি দিচ্ছে। নভেম্বরে, প্রথম সপ্তাহে, ১৫ দিনে, বিক্ষোভ, হরতাল, ঘেরাও। আমরা সরকার, সরকারের স্বরাষ্ট্র উপদেষ্টাকে বলবো, এই খুনিদের রাজনীতি চিরদিনের জন্য বিদায় করতে ট্রাইব্যুনালের অধীনে বিচারের কাঠগড়ায় দাঁড় করাতে হবে৷ সেটা করতে জাতি ব্যর্থ হয়েছিল বলেই গত ১৯ বছরে বাংলাদেশের রাজনীতি তার গতিপথ হারিয়ে ফ্যাসিবাদের পথে যাত্রা শুরু করেছিল। ২০২৪ সালে এসে সহস্রাধিক জনতা জীবন দিয়ে সেই ফ্যাসিবাদী রাজনীতিকে বিদায় করেছে, দেশকে নতুন করে স্বাধীন করেছে। তিনি বলেন, নতুন বাংলাদেশের জন্য জুলাই সনদ বাস্তবায়ন, গণভোট, অবাধ নিরপেক্ষ নির্বাচনের আজকে জাতি আমরা ঐক্যবদ্ধ হয়েছি। অবিলম্বে আদেশ জারি করে জুলাই সনদের জন্য জাতীয় নির্বাচনের আগেই গণভোট দিতে হবে। তিনি বলেন, আমরা শুনতে পাচ্ছি, একটি দলকে খুশি করার জন্য সরকারের অভ্যন্তরের কেউ কেউ গণভোটকে উপেক্ষা করে একইদিনে জাতীয় নির্বাচন ও গণভোটের প্রহসনের পায়তারা করছেন। যারা একই দিনে গণভোট ও জাতীয় নির্বাচন করতে চাচ্ছেন তাদের উদ্দেশ্য হচ্ছে জুলাই সনদকে অকার্যকর করা। বিশেষ অতিথির বক্তব্যে জামায়াতে ইসলামীর সহকারী সেক্রেটারি জেনারেল মাওলানা রফিকুল ইসলাম খান বলেন, ২০০৬ সালের ২৮ অক্টোবর বাংলাদেশের ইতিহাসে এক কলঙ্কজনক দিন। এই দিনটি পল্টন ট্র্যাজেডি হিসেবে পরিচিত। ঐ দিন চারদলীয়জোট সরকার ক্ষমতা হস্তান্তর করার আগে সমাবেশ করার প্রস্তুতি নিচ্ছিল। ২৭ অক্টোবর রাতে হাসিনা আওয়ামী লীগের নেতৃত্বাধীন ১৪ দলীয় জোটের নেতাকর্মীকে লগি-বৈঠা নিয়ে রাজপথে নেমে আসার নির্দেশ দেয়। সেই নির্দেশে আওয়ামী লীগের সন্ত্রাসীরা সারাদেশে লগি-বৈঠার তাণ্ডব চালিয়ে জামায়াত-শিবিরের ১৪জন নেতাকর্মীকে হত্যা করে। আরেক বিশেষ অতিথি সহকারী সেক্রেটারি জেনারেল মাওলানা আব্দুল হালিম বলেন, ২০০৬ সালের ২৮ অক্টোবর থেকে ২০২৪ সালের ৫ আগস্ট পর্যন্ত দীর্ঘ ১৮ বছর শেখ হাসিনা ফ্যাসিবাদের নেতৃত্ব দিয়েছে। তার নেতৃত্বাধীন ১৪ দলীয় জোট সকল অপকর্মের সমান অপরাধী। তাই হাসিনাসহ ১৪ দলীয় নেতাদের বিচারের মুখোমুখি করতে হবে। সন্ত্রাসী গোষ্ঠী ১৪ দলীয় জোটকে নিষিদ্ধ করে দেশ থেকে রাজনীতির নামে সন্ত্রাসীদের আইনের আওতায় আনতে হবে। সভাপতির বক্তব্যে নূরুল ইসলাম বুলবুল বলেন, ২০০৬ সালের ২৮ অক্টোবর জামায়াত-শিবির সকাল থেকে সন্ধ্যা পর্যন্ত মাঠে থেকে আওয়ামী লীগের অস্ত্রের মুখে দেশ রক্ষায় লড়াই করেছে। আমাদের নেতাকর্মীরা রাজপথ থেকে এক ইঞ্চি দূরেও সরে যায়নি। সেই ধারা অব্যাহত রেখে আজও জামায়াত-শিবির মানুষের অধিকার প্রতিষ্ঠায় এবং স্বাধীনতা সার্বভৌমত্ব রক্ষায় অতন্দ্র প্রহরীর ভূমিকা রেখে আসছে। সেদিন বিএনপি যদি জামায়াত-শিবিরের সঙ্গে একসাথে সন্ত্রাসী আওয়ামী গোষ্ঠীকে প্রতিহত করতে এগিয়ে আসতো তবে আধিপত্যদের দোসর আওয়ামী লীগ দীর্ঘ ১৮ বছর জাতির ওপর জুলুম নির্যাতন করার সুযোগ পেতো না। তিনি আরও বলেন, শাপলা চত্বরে পরিচালিত গণহত্যার শিকার শহীদ পরিবারের মতো ২৮ অক্টোবরের শহীদদের পরিবারকেও রাষ্ট্রীয়ভাবে আর্থিক সহযোগিতা এবং সম্মাননা প্রদান করতে হবে।",
    "url": "https://www.dhakapost.com/politics/405344",
    "date": "2025-10-28T20:35:54+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 550,
    "scraped_at": "2026-02-05T13:48:03.535198"
  },
  {
    "title": "বেগম জিয়াকে ‘আপসহীন নেত্রী’ হিসেবেই চিনেছি : শিবির সভাপতি",
    "body": "ছাত্রশিবিরের কেন্দ্রীয় সভাপতি জাহিদুল ইসলাম বলেছেন, শৈশব থেকে বেগম খালেদা জিয়াকে যেভাবে দেখেছি, তাতে তার সবচেয়ে বড় রাজনৈতিক পরিচয় হলো– দেশের স্বার্থে আপসহীন অবস্থান। বিএনপি চেয়ারপারসনের দীর্ঘ রাজনৈতিক জীবনে নম্রতা, ধৈর্য এবং দৃঢ়তা– এই তিনটি গুণের সমন্বয় দেখেছেন বলে উল্লেখ করেন তিনি। রোববার (৩০ নভেম্বর) সামাজিক যোগাযোগ মাধ্যম ফেসবুকে নিজের প্রোফাইলে দেওয়া এক পোস্টে এসব কথা বলেন শিবির সভাপতি। জাহিদুল ইসলাম লেখেন, ১/১১ থেকে শুরু করে সাম্প্রতিক সময় পর্যন্ত বেগম জিয়া অবিচার ও নির্যাতনের মুখে মাথা নত না করে যে অবস্থান ধরে রেখেছেন, তা তাকে জাতীয় রাজনীতিতে এক অনন্য নেতৃত্বের প্রতীক হিসেবে প্রতিষ্ঠিত করেছে। তিনি বলেন, শহীদ প্রেসিডেন্ট জিয়াউর রহমানের রাজনীতির তিনটি দিক– জাতীয় ঐক্যের চেষ্টা, আধিপত্যবাদের বিরুদ্ধে স্পষ্ট অবস্থান এবং পার্বত্য অঞ্চলে কৌশলী ভূমিকা– তাকে সবসময় মুগ্ধ করেছে। ছাত্র সংগঠক হিসেবে তিনি মনে করেন, বিএনপির প্রতিষ্ঠাতা দেশের রাজনীতিতে বিভাজন নয়, বরং ঐক্যের পথ দেখিয়েছিলেন। শিবির সভাপতি বলেন, বেগম জিয়ার অসুস্থতা নিয়ে দলমত-নির্বিশেষে মানুষ যে দোয়া ও সহমর্মিতা প্রকাশ করছে, তা দেশের রাজনৈতিক ইতিহাসে বিরল ঘটনা। তার মতে, বর্তমান পরিবর্তিত সময়ে দেশ পরিচালনা, জাতীয় সিদ্ধান্ত এবং রাজনৈতিক দিকনির্দেশনায় বেগম জিয়ার অভিজ্ঞতা ও পরামর্শ আগামী প্রজন্মের জন্য অত্যন্ত প্রয়োজনীয়। জাহিদুল ইসলাম তরুণ প্রজন্মের রাজনৈতিক প্রত্যাশা তুলে ধরে বলেন, তারা কোনো ব্যক্তি বা দলের বিরুদ্ধে নয়, বরং যাদের মধ্যে ফ্যাসিবাদী আচরণ ও আধিপত্যবাদী শক্তির কাছে মাথা নত করার প্রবণতা দেখা যায়, নতুন প্রজন্ম তাদের প্রত্যাখ্যান করে। তিনি মনে করেন, বিএনপি প্রতিষ্ঠাতা ও চেয়ারপারসনের আদর্শকে ধরে রাখতে পারলে দলটি টিকে থাকবে, অন্যথায় সেই আদর্শ থেকে সরে গেলে সংগঠন ধীরে ধীরে দুর্বল হয়ে পড়বে। বাম রাজনৈতিক শক্তি এবং কথিত বন্ধু রাষ্ট্রগুলোর ভূমিকায় সন্দেহ প্রকাশ করে শিবির সভাপতি বলেন, এরা কখনো দীর্ঘমেয়াদে দেশের উপকার করেনি, বরং স্বার্থসিদ্ধি, বিভাজন এবং ধর্মনিরপেক্ষতার নামে ইসলামবিদ্বেষই বেশি দেখা গেছে। এ ধরনের শক্তির ওপর নির্ভরতা যেকোনো রাজনৈতিক সংগঠনের জন্য ক্ষতিকর হতে পারে বলেও উল্লেখ করেন তিনি। দেশের রাজনীতি নিয়ে নিজের অভিজ্ঞতা তুলে ধরে জাহিদুল ইসলাম বলেন, অতীতে কারাবন্দি অবস্থায় তিনি আওয়ামী লীগের রাজনৈতিক দমন-পীড়নের শিকার বিএনপি এবং ছাত্রশিবির-জামায়াতের অসংখ্য নেতাকর্মীকে দেখেছেন। তার দাবি, ৩৬ জুলাই-পরবর্তী সময়ে বিএনপি যে নীতি নিয়েছে, তা সেই দীর্ঘ রাজনৈতিক সংগ্রামের বাস্তবতার সঙ্গে মেলে না। তিনি আশা প্রকাশ করেন, দেশের স্বার্থে সহনশীলতা, আদর্শিক অটলতা এবং জাতীয় ঐকমত্যের রাজনীতি প্রতিষ্ঠিত হবে।",
    "url": "https://www.dhakapost.com/politics/413371",
    "date": "2025-11-30T18:58:52+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 344,
    "scraped_at": "2026-02-05T13:48:07.276192"
  },
  {
    "title": "এ্যানিকে প্রকাশ্যে ক্ষমা চাইতে হবে : ইসলামী আন্দোলন",
    "body": "‘চরমোনাই পীর ভণ্ড, জাতীয় বেইমান’ বলে দেওয়া বক্তব্যের জন্য বিএনপির যুগ্ম মহাসচিব শহীদ উদ্দিন চৌধুরী এ্যানিকে প্রকাশ্যে ক্ষমা চাইতে বলেছে ইসলামী আন্দোলন বাংলাদেশ। সোমবার (২২ সেপ্টেম্বর) এক যৌথ বিবৃতিতে ইসলামী আন্দোলন বাংলাদেশের যুগ্ম মহাসচিব ও ঢাকা মহানগর উত্তর সভাপতি প্রিন্সিপাল হাফেজ মাওলানা শেখ ফজলে বারী মাসউদ এবং সেক্রেটারি মাওলানা মুহাম্মাদ আরিফুল ইসলাম এ দাবি জানান। বিবৃতিতে বলা হয়, এ্যানি সম্প্রতি এক জনসভায় ইসলামী আন্দোলনের আমির মুফতি সৈয়দ মুহাম্মাদ রেজাউল করীম (পীর সাহেব চরমোনাই) সম্পর্কে অশালীন ও মিথ্যা বক্তব্য দিয়েছেন, যা রাজনৈতিক শিষ্টাচার বহির্ভূত। এ ধরনের দায়িত্বজ্ঞানহীন বক্তব্য রাজনৈতিক ও সচেতন মহলকে ব্যথিত করেছে। নেতারা বলেন, বিএনপি হচ্ছে ডিরেক্ট স্বৈরাচারের সঙ্গী। কারণ, তারা ২০১৮ সালের অবৈধ নির্বাচনকে স্বীকৃতি দিয়ে সংসদে তাদের ৬ জন এমপি পাঠিয়েছে। ২০১৮ এর ডামি নির্বাচনের স্বীকৃতি দানকারী দল হলো বিএনপি। এখন তারা পাগলের মত আবোল তাবোল বলে উঁদুুর পিণ্ডি বুধুর ঘাড়ে চাপাতে চাচ্ছে। অর্থাৎ নিজেদের দোষ আড়াল করার হীন চেষ্টা করছে। পাবলিক সেন্টিমেন্টকে ভিন্ন দিকে ডাইভার্ট করার পাঁয়তারা করছে। জাতীয় চাঁদাবাজরা মিথ্যা ছাড়া কিছু বলতে পারে না। মিথ্যা কথা বলাই এ্যানি চৌধুরীরদের পুঁজি! যা বাংলাদেশের মানুষ এখন বুঝে গেছে। আমরা তার মিথ্যাকথা প্রত্যাহারের আহ্বান জানাই। নেতারা আরও বলেন, ৫ আগস্ট পরবর্তী ইসলামপন্থিদের ঐক্য এবং এক বাক্সে ভোটের প্রক্রিয়াকে বিএনপি কোনোভাবেই মেনে নিতে পারছে না। নির্বাচনে বিএনপির জন্য একমাত্র বাধা ‘ইসলামী জোট’। এতে তাদের ভরাডুবি জেনে তারা ইসলামপন্থি রাজনৈতিক দল এবং জাতীয় ব্যক্তিদের নিয়ে মিথ্যাচার ও কুৎসা রটনায় ব্যস্ত হয়ে পড়েছে। বেইমান তো তারা, যারা শহীদের রক্তের উপর দাঁড়িয়ে চাঁদাবাজি, দখলবাজি, লুটপাট, সন্ত্রাসী কর্মকাণ্ড করতেছে। প্রসঙ্গত, সোমবার (২২ সেপ্টেম্বর) দুপুরে লক্ষ্মীপুর সদর উপজেলা পূর্ব বিএনপির দ্বিবার্ষিক সম্মেলনে বিএনপির যুগ্ম মহাসচিব শহীদ উদ্দিন চৌধুরী এ্যানি বলেন, ১৭ বছর ইসলামী শাসনতন্ত্র আন্দোলন হাসিনাকে স্থায়িত্ব দিয়েছিল। এমন কোনো দালালি পাখা মার্কার ছিল না যে তারা করে নাই। ২০১৪, ১৮ ও ২৪ এর নির্বাচনে হাসিনাকে সহযোগিতা করে হাসিনার স্থায়িত্ব বাড়িয়ে দেওয়ার ক্ষেত্রে এই চরমোনাই পীর, এই ইসলামী শাসনতন্ত্র আন্দোলন, এই পাখা মার্কা ছিল বাংলাদেশের মানুষের আরেকটি জাতীয় বেইমান হিসেবে চিহ্নিত। চরমোনাই পীর বলে, পীর নয় ভণ্ড। জামায়াতের সমালোচনা করে তিনি বলেন, পিআর পদ্ধতি নিয়ে জামায়াত ইসলামীর ভূমিকা এবং তারা ৮৬ ও ৯৬ সালে বিভিন্নভাবে শুধু আমাদেরকে অসহযোগিতা করে নাই, পুরো জাতিকে অসহযোগিতা করেছে। হাসিনাকে টিকিয়ে রাখার স্বার্থে তাদের সঙ্গে থেকে জাতীয় বেইমান হিসেবে, আত্মস্বীকৃত বেইমান হিসবে তারা বাংলাদেশে প্রতিষ্ঠিত হয়েছিল।",
    "url": "https://www.dhakapost.com/politics/396818",
    "date": "2025-09-22T20:14:29+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 358,
    "scraped_at": "2026-02-05T13:48:09.096605"
  },
  {
    "title": "সংবিধানের প্রস্তাবনায় ‘আল্লাহর ওপর আস্থা ও বিশ্বাস’ পুনর্বহাল করা হবে",
    "body": "বিএনপির স্থায়ী কমিটির সদস্য সালাহউদ্দিন আহমেদ বলেছেন, ক্ষমতায় গেলে সংবিধানের প্রস্তাবনায় ‘আল্লাহর ওপর আস্থা ও বিশ্বাস’ পুনর্বহাল করা হবে। শনিবার (১৫ নভেম্বর) রাজধানীর সোহরাওয়ার্দী উদ্যানে আয়োজিত খতমে নবুয়ত মহাসম্মেলনে উপস্থিত হয়ে তিনি এসব কথা বলেন। তিনি বলেন, আপনারা যে শান্তিপূর্ণ সমাবেশের আয়োজন করেছেন এবং শান্তিপূর্ণভাবে আজকে এখানে সবার বক্তব্য শুনছেন সেটা দেখে মুগ্ধ হয়ে গিয়েছি। এই শৃঙ্খলা, এই শান্তিপূর্ণভাবে বক্তব্য শোনার মানসিকতা; আপনাদের দিলে কি চলছে আমি জানি। আপনাদের সঙ্গে একাত্মতা প্রকাশ জন্যই এখানে এসেছি। আমি বাংলাদেশ জাতীয়তাবাদী দলের একজন কর্মী। আমাদের নেতা শহীদ রাষ্ট্রপতি জিয়াউর রহমান বাংলাদেশের সংবিধানে প্রথমবারের মতো ‘বিসমিল্লাহির রাহমানির রাহিম’ সংযোজন করেছিলেন। সেটা এখনো বহাল আছে। অনেকেই এটা সরিয়ে দেওয়ার চেষ্টা করেছিল কিন্তু পারেনি। কিন্তু যেটা বহাল নাই; রাষ্ট্র পরিচালনার মূলনীতি হিসেবে শহীদ রাষ্ট্রপতি জিয়াউর রহমান যেটা সংযোজন করেছিলেন— মহান আল্লাহর প্রতি আস্থা এবং বিশ্বাস সংবিধানের প্রস্তাবনায় ছিল এবং রাষ্ট্র পরিচালনার মূলনীতিতে ছিল, অনুচ্ছেদ ৮ এর মধ্যে। সেটা তুলে দেওয়া হয়েছে আপনারা জানেন। আপনারা কি চান আমরা সেটা পুনর্বহাল করি? ইনশাল্লাহ আমরা সেটা পুনর্বহাল করব। তিনি আরও বলেন, আমাদের এখানে বিদেশি মেহমানরা যারা কথা বলেছেন, তারা আল্লামা ইকবালের (মুসলিম চিন্তাবিদ) শের বলে গিয়েছেন। আপনারা শুনেছেন কোরআনের বাণী। রাসুল (সা.) কে আল্লাহ তায়ালা সারা বিশ্বের রহমতস্বরূপ পাঠিয়েছেন। আমরা মুসলমান। আমরা ‘লা ইলাহা আল্লাহু মুহাম্মদ রাসুলুল্লাহ’তে বিশ্বাস করি। রাসুল (সা.) বলে গিয়েছেন, ‘আমিই সর্বশেষ নবী। আমার পরে কোনো নবী আসবে না।’ যদি এরপরও কেউ নিজেকে নবী ঘোষণা করে বা দাবি করে তাহলে তিনি রাসূল সাল্লালাহু আলাইহি ওয়াসাল্লামের এই ঘোষণার মধ্যে নাই। আল্লামা ইকবাল বলেছিলেন— ‘কি মুহাম্মদ সে ওয়াফা তুনে তো হাম তেরে হ্যায়...’। সালাহউদ্দিন বলেন, আমরা নবী সাল্লালাহু সাল্লামকে আখেরি নবী হিসেবে বিশ্বাস করি, কলেমা পড়ে আমরা মুসলমান হয়েছি। বাংলাদেশের নাগরিক হিসেবে আমরা বাংলাদেশের পরিচয় বিশ্বাস করি। কিন্তু সারা বিশ্বে সমস্ত মুসলমান মিল্লাতে ইসলামিয়া। মুসলিম হিসেবে আমাদের এই বিভক্তির কারণে আজ প্যালেস্টাইন আমাদের ভাইদের উপর হত্যাযজ্ঞ চলছে। সারা পৃথিবীর বিভিন্ন জায়গায় আমাদের রোহিঙ্গা ভাইদের হত্যাযজ্ঞের শিকার হতে হচ্ছে। শুধু আমাদের দুর্বলতার কারণে। বিএনপির এই নেতা বলেন, আল্লাহ রাব্বুল আলামীন যদি বাংলাদেশের রাষ্ট্র পরিচালনার দায়িত্ব আমাদের দেয়; এদেশের জনগণ যদি মহব্বত করে আমাদের দায়িত্ব দেয়- যদি আপনারা সবাই সহযোগিতা করেন তাহলে আপনাদের আজকের এই যে দাবি-দাওয়া এসব দাবিদাওয়ার পক্ষে আমরা। এসব দাবি নিয়ে সংসদে আলাপ আলোচনার মাধ্যমে কানুনি ব্যবস্থা নেওয়া হবে ইনশাআল্লাহ। এজন্য সমগ্র জাতি ঐক্যবদ্ধ থাকতে হবে। সারা বাংলাদেশের মুসলমানদের ঐক্যবদ্ধ থাকতে হবে। আমরা ইনশাআল্লাহ আপনাদের এই প্রস্তাব গ্রহণ করবো। যারা রসুলুল্লাহর পক্ষে নয় তারা মুসলমান হতে পারে না।",
    "url": "https://www.dhakapost.com/politics/409615",
    "date": "2025-11-15T14:40:47+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 381,
    "scraped_at": "2026-02-05T13:48:13.685189"
  },
  {
    "title": "প্রধান উপদেষ্টার সঙ্গে বিএনপি মহাসচিবের সাক্ষাৎ সন্ধ্যায়",
    "body": "অন্তর্বর্তীকালীন সরকারের প্রধান উপদেষ্টা ড. মুহাম্মদ ইউনূসের সঙ্গে বিএনপির একটি প্রতিনিধি দল সাক্ষাৎ করবেন। মঙ্গলবার (২১ অক্টোবর) সন্ধ্যা ৬টায় রাষ্ট্রীয় অতিথি ভবন যমুনায় এ সাক্ষাৎ অনুষ্ঠিত হওয়ার কথা রয়েছে। বিএনপির মিডিয়া সেলের অন্যতম সদস্য শায়রুল কবির খান জানান, দলের মহাসচিব মির্জা ফখরুল ইসলাম আলমগীরের নেতৃত্বে একটি প্রতিনিধি দলটি এ সাক্ষাতে অংশ নেবেন। বৈঠক বিএনপির স্থায়ী কমিটির একাধিক সদস্য অংশ নেওয়ার কথা রয়েছে। বৈঠকে চলমান রাজনৈতিক পরিস্থিতি, আসন্ন নির্বাচন এবং জাতীয় গুরুত্বপূর্ণ ইস্যু নিয়ে আলোচনা হতে পারে বলে জানা গেছে। এর আগে গত ৩১ আগস্ট প্রধান উপদেষ্টার সঙ্গে বৈঠক করে বিএনপির প্রতিনিধিদল।",
    "url": "https://www.dhakapost.com/politics/403641",
    "date": "2025-10-21T14:58:49+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 91,
    "scraped_at": "2026-02-05T13:48:15.496488"
  },
  {
    "title": "খালেদা জিয়া ও তারেক রহমানের নেতৃত্বে আমরা নতুন বাংলাদেশের স্বপ্ন দেখছি",
    "body": "বিএনপির স্থায়ী কমিটির সদস্য আমীর খসরু মাহমুদ চৌধুরী বলেছেন, সবাইকে চোখ–কান খোলা রাখতে হবে এবং নির্বাচনের কর্মসূচি পরিপূর্ণভাবে পালন করতে হবে। জনগণের কাছে পৌঁছাতে হবে, দুয়ারে দুয়ারে যোগাযোগ করতে হবে, মা–বোনদের সঙ্গে নিয়ে কাজ করতে হবে এবং ধানের শীষের জোয়ার পুরো দেশে বাস্তবায়ন করতে হবে। শুক্রবার (১৪ নভেম্বর) চট্টগ্রামের বাঁশখালীর জলদি পাইলট হাই স্কুল মাঠে দক্ষিণ জেলা বিএনপির সাবেক সভাপতি ও সাবেক মন্ত্রী প্রয়াত জাফরুল ইসলাম চৌধুরীর স্মরণসভায় প্রধান অতিথির বক্তব্যে তিনি এসব কথা বলেন। স্মরণসভায় অংশ নেওয়ার আগে নেতারা বাঁশখালীর গুণাগরিতে মরহুম জাফরুল ইসলাম চৌধুরীর কবর জিয়ারত, পুষ্পস্তবক অর্পণ ও দোয়া–মোনাজাত করেন। আমীর খসরু বলেন, বিগত দিনের পরাজিত শক্তি কখনোই নির্বাচনে জিততে পারবে না। তাই তারা নির্বাচন বিলম্বিত করতে চাইছে এবং দেশের মানুষের মালিকানা ফিরিয়ে দেওয়ার জন্য জনগণের ১৭ বছরের ত্যাগকে বাধাগ্রস্ত করছে। বিএনপির স্থায়ী কমিটির এই সদস্য বলেন, বেগম খালেদা জিয়া ও তারেক রহমানের নেতৃত্বে আমরা আগামীর নতুন বাংলাদেশের স্বপ্ন দেখছি। জনগণের চাহিদা পূরণ, শিক্ষা–স্বাস্থ্যখাতের উন্নয়ন এবং কর্মসংস্থান সৃষ্টিতে আমাদের লক্ষ্য স্পষ্ট। দেশের প্রতিটি নাগরিকের জন্য স্বাস্থ্যসেবা বিনামূল্যে দেওয়ার সিদ্ধান্ত নেওয়া হয়েছে উল্লেখ করে তিনি বলেন, আগামী দিনে স্বাস্থ্যসেবার জন্য পরিবারের পকেট থেকে আর টাকা খরচ করতে হবে না। সবার জন্য প্রাথমিক চিকিৎসা বিনামূল্যে প্রদান করা হবে, কারিগরি শিক্ষা দেওয়া হবে, কর্মসংস্থান সৃষ্টি করা হবে এবং সকলের জীবনযাত্রার মান উন্নত করা হবে। বিএনপির এই নেতা বলেন, কারিগরি শিক্ষার অভাবে দেশের অনেক শ্রমিক নিম্নমানের চাকরিতে নিয়োজিত। আমরা তাদের দক্ষতা বাড়িয়ে ভবিষ্যতে আয়ের পরিমাণ বহুগুণ বৃদ্ধি করবো, ইনশাআল্লাহ। আমীর খসরু বলেন, দেশের প্রতিটি মানুষকে অর্থনীতির সঙ্গে সংযুক্ত করা হবে। অর্থনৈতিক উন্নয়নের সুফল ঘরে ঘরে পৌঁছে যাবে। বিগত দিনে যে গোষ্ঠী লুটপাট করেছে, আমরা তা বন্ধ করে দেব। আগামীতে দেশের সামগ্রিক উন্নয়নের সুফল সবার কাছে পৌঁছে যাবে। তিনি বলেন, তারেক রহমান দেশ পরিচালনায় একটি বিস্তৃত কর্মসূচি দিয়েছেন। প্রত্যেক মানুষ যাতে দেশের উন্নয়নের অংশীদার হতে পারে, সে লক্ষ্যেই বাংলাদেশ পরিচালিত হবে। তিনি বলেন, নির্বাচিত সরকার ছাড়া কোনো দেশ চলতে পারে না। ১৪ মাস ধরে একটি অনির্বাচিত সরকারের অধীনে বাংলাদেশ চলছে। ফলে সবকিছু স্থবির হয়ে গেছে, মিল–কারখানা বন্ধ, অর্থনীতি নিম্নমুখী, বিনিয়োগ বন্ধ—এবং প্রতিদিন পরিস্থিতি আরও খারাপ হচ্ছে। তাই ফেব্রুয়ারির প্রথমার্ধেই নির্বাচন সম্পন্ন করে দেশে একটি নির্বাচিত সংসদ ও সরকার গঠন করতে হবে, যা জনগণের কাছে দায়বদ্ধ থাকবে। তিনি আরও বলেন, আগামী ফেব্রুয়ারির নির্বাচনের মাধ্যমে ধানের শীষের বিজয় হলে আগামীর দেশের যে সুফল জনগণের কাছে পৌঁছাতে পারেননি, তা বাস্তবায়ন করা হবে। বিএনপি ঘোষিত ৩১ দফা সংস্কারের যে অঙ্গীকার করেছে, তা পরিপূর্ণভাবে পালন করা হবে। দক্ষিণ জেলা বিএনপির আহ্বায়ক কমিটির সদস্য ও মরহুম জাফরুল ইসলাম চৌধুরীর সন্তান জহিরুল ইসলাম চৌধুরী আলমগীরের সভাপতিত্বে অনুষ্ঠিত স্মরণসভায় প্রধান বক্তার বক্তব্য দেন বিএনপির কেন্দ্রীয় সাংগঠনিক সম্পাদক মাহবুবের রহমান শামীম। বিশেষ অতিথির বক্তব্য করেন চট্টগ্রাম দক্ষিণ জেলা বিএনপির আহ্বায়ক আলহাজ ইদ্রিস মিয়া।",
    "url": "https://www.dhakapost.com/politics/409464",
    "date": "2025-11-14T19:41:20+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 422,
    "scraped_at": "2026-02-05T13:48:21.818529"
  },
  {
    "title": "রাজনৈতিক পরিচয়ের কারণে আখতারের ওপর হামলা হয়েছে : তাসনিম জারা",
    "body": "জাতীয় নাগরিক পার্টির (এনসিপি) যুগ্ম আহ্বায়ক ডা. তাসনিম জারা বলেছেন, যুক্তরাষ্ট্রে আখতার হোসেনের ওপর হামলা হয়েছে। এটি ব্যক্তি আখতার হোসেনের ওপর আক্রমণ নয়, তার রাজনৈতিক পরিচয়ের কারণে করা হয়েছে। মঙ্গলবার (২৩ সেপ্টেম্বর) ভোরে ফেসবুকে নিজের ভেরিফায়েড পেজে দেওয়া এক পোস্টে তিনি এসব কথা বলেন। তিনি লিখেছেন, আজ যুক্তরাষ্ট্রে পৌঁছানোর পর আমাদের দলের সদস্য সচিব আখতার হোসেনের ওপর হামলা হয়েছে। তাকে লক্ষ্য করে ডিম ছোড়া হয়েছে, গালিগালাজ করা হয়েছে। এটি ব্যক্তি আখতার হোসেনের ওপর আক্রমণ নয়, তার রাজনৈতিক পরিচয়ের কারণে করা হয়েছে। কারণ, তিনি প্রতিনিধিত্ব করেন সেই দলকে, যে দল ফ্যাসিবাদের কাঠামো ভেঙে দিতে প্রতিনিয়ত কাজ করছে। তিনি আরও লেখেন, এই হামলা স্পষ্ট করে দেখিয়ে দিলো যে পরাজিত শক্তির ভয় ও হতাশা কতটা গভীর। আমি নিশ্চিত এই আক্রমণ আখতার হোসেনকে এক বিন্দুও দুর্বল করবে না, তার দৃঢ়তা আরও বাড়িয়ে দিবে।",
    "url": "https://www.dhakapost.com/politics/396898",
    "date": "2025-09-23T06:45:12+06:00",
    "author": "ঢাকা পোস্ট ডেস্ক",
    "category": "politics",
    "language": "bn",
    "token_count": 129,
    "scraped_at": "2026-02-05T13:48:23.571298"
  },
  {
    "title": "বৈষম্যমুক্ত বাংলাদেশ গঠনে আবু সাঈদদের অগ্রণী ভূমিকা রয়েছে",
    "body": "রংপুরে বেগম রোকেয়া বিশ্ববিদ্যালয়ে (বেরোবি) যথাযোগ্য মর্যাদায় শহীদ বুদ্ধিজীবী দিবস পালন করা হয়েছে। দিবসটি উপলক্ষ্যে রোববার (১৪ ডিসেম্বর) সকালে শোক র‌্যালি শেষে নগরীর দমদমা বধ্যভূমিতে শহীদদের স্মৃতির প্রতি শ্রদ্ধা জানিয়ে পুষ্পস্তবক অর্পণ করা হয়। এ সময় বিশ্ববিদ্যালয়ের উপাচার্য প্রফেসর ড. মো. শওকাত আলীসহ বিভিন্ন বিভাগ ও দপ্তরের পক্ষ থেকে শ্রদ্ধাঞ্জলি অর্পণ করা হয়। পরে শহীদ বুদ্ধিজীবী দিবস উপলক্ষ্যে বিশ্ববিদ্যালয়ের ক্যাফেটেরিয়ার তৃতীয় তলায় আলোচনা সভা ও দোয়া মাহফিলের আয়োজন করা হয়। আলোচনা সভায় প্রধান অতিথির বক্তব্যে উপাচার্য প্রফেসর ড. মো. শওকাত আলী বলেন, বুদ্ধিজীবী হিসেবে শুধু শিক্ষক সমাজই নয়, বরং দেশের বিভিন্ন পেশার মানুষের জীবনের বিনিময়ে আমরা স্বাধীন বাংলাদেশ পেয়েছি। জুলাই বিপ্লবে শহীদ আবু সাঈদসহ অনেক তরুণ শিক্ষার্থীরা বৈষম্যমুক্ত বাংলাদেশ গঠনে অগ্রণী ভূমিকা পালন করেছেন। উপাচার্য বলেন, ১৯৭১ সালের ১৪ ডিসেম্বর ঢাকা বিশ্ববিদ্যালয়সহ দেশের বিভিন্ন স্থানে বুদ্ধিজীবী হত্যাকাণ্ড সংঘটিত হয়েছে। রংপুর অঞ্চলেও অনেক বুদ্ধিজীবী নির্যাতনের শিকার হয়েছেন, কেউ কেউ শহীদ হয়েছেন এবং অনেকে নিখোঁজ হয়েছেন। স্থানীয় ইতিহাস, স্মৃতিচারণ ও গবেষণালব্ধ তথ্য তাদের আত্মত্যাগের স্পষ্ট সাক্ষ্য বহন করে। শওকাত আলী বলেন, বুদ্ধিজীবীদের আত্মত্যাগ ও অনুপ্রেরণাকে ধারণ করে রোকেয়া বিশ্ববিদ্যলয়ের সকল অগ্রযাত্রায় সবাই শরিক হয়ে উত্তরবঙ্গের শ্রেষ্ঠ বিদ্যাপীঠ হিসেবে গড়ে তুলতে হবে। মহান মুক্তিযুদ্ধ, চব্বিশের জুলাই আন্দোলনের শহীদদের আত্মত্যাগ আমাদের অগ্রযাত্রার অনুপ্রেরণা হয়ে থাকবে। সভায় বিশেষ অতিথি হিসেবে বক্তব্য দেন প্রকৌশল ও প্রযুক্তি অনুষদের ডিন প্রফেসর ড. মো. মিজানুর রহমান, জীব ও ভূ-বিজ্ঞান অনুষদের ডিন প্রফেসর ড. মো. এমদাদুল হক এবং সামাজিক বিজ্ঞান অনুষদের ডিন প্রফেসর ড. মো. নজরুল ইসলাম। শহীদ বুদ্ধিজীবী দিবস পালন কমিটির আহ্বায়ক প্রফেসর ড. মো. ইলিয়াছ প্রামানিক এ অনুষ্ঠানে সভাপতিত্ব করেন। এছাড়াও অন্যান্যের মধ্যে বক্তব্য দেন বিশ্ববিদ্যালয়ের অতিরিক্ত রেজিস্ট্রার কৃষিবিদ খন্দকার গোলাম মোস্তফা ও পরিসংখ্যান বিভাগের শিক্ষার্থী খোকন ইসলাম। আলোচনা শেষে শহীদদের আত্মার মাগফিরাত কামনা করে দোয়া মাহফিল অনুষ্ঠিত হয়। দোয়া পরিচালনা করেন বেরোবি কেন্দ্রীয় মসজিদের খতিব ড. রকিব উদ্দিন আহাম্মেদ। আলোচনা ও দোয়া মাহফিল শেষে শিক্ষার্থীদের অংশগ্রহণে বিতর্ক প্রতিযোগিতা অনুষ্ঠিত হয়। ফরহাদুজ্জামান ফারুক/আরএআর",
    "url": "https://www.dhakapost.com/country/416635",
    "date": "2025-12-14T18:43:53+06:00",
    "author": "নিজস্ব প্রতিবেদক",
    "category": "country",
    "language": "bn",
    "token_count": 295,
    "scraped_at": "2026-02-05T13:48:29.547998"
  },
  {
    "title": "জুলাই সনদের আইনি ভিত্তি ছাড়া নির্বাচন হলে সেটি অবৈধ",
    "body": "জুলাই সনদের আইনি ভিত্তি নিশ্চিত না করে কোনো নির্বাচন হলে সেটি অবৈধ হবে বলে মন্তব্য করেছেন ইসলামী আন্দোলন বাংলাদেশের আমির মুফতি সৈয়দ মুহাম্মাদ রেজাউল করীম (চরমোনাই পীর)। তিনি দাবি করেন, জনগণের মূল ইচ্ছে আইনি ভিত্তি নিশ্চিত করে নির্বাচন; সরকার যদি সেই পথ অবলম্বন না করে, তাহলে আন্দোলনকারীরা কঠোর কর্মসূচিতে যেতে বাধ্য হবে। আজ (মঙ্গলবার) বিকেলে রাজধানীর পল্টন মোড়ে আট রাজনৈতিক দলের সমাবেশে সভাপতির বক্তব্যে চরমোনাই পীর এসব কথা বলেন। তিনি বলেন, আলোচনার মাধ্যমে সংকট মেটানোই প্রথম পরিচিত পথ দাবি করেছিলেন—কিন্তু সরকার সেই সুযোগকে অগ্রাহ্য করে রাজনৈতিক চাপের কাছে নতিস্বীকার করেছে। ফলে জনগণের আকাঙ্ক্ষা স্তব্ধ হয়েছে এবং তা সরকারের নীতিনির্দেশের বিরুদ্ধে চলে গেছে। এই অবস্থার পরিপ্রেক্ষিতে তারা জুলাই সনদের আইনি স্বীকৃতি ও তার ওপর গণভোটসহ পাঁচ দফা দাবিতে আন্দোলন চালিয়ে যাচ্ছে। রেজাউল করীম বলেন, “জুলাই সনদ তৈরি হয়েছে এই দেশটাকে সুন্দর করার লক্ষ্যে। জাতীয় নির্বাচনের আগেই ওই সনদকে আইনি ভিত্তি দেওয়া প্রয়োজন। যদি জুলাই সনদের ভিত্তি ছাড়া নির্বাচন করা হয়, সেটি হবে অবৈধ। এই দাবির সপক্ষে দেশের বিভিন্ন স্তরের মানুষ, বিশেষ করে ছাত্র ও জনতা ঐক্যবদ্ধ আছে।’’ বক্তৃতায় চরমোনাই পীর অন্তর্বর্তীকালীন সরকারের উদ্দেশ্য নিয়েও প্রশ্ন তোলেন। তিনি বলেন, কর্তৃপক্ষ যখন বিদেশ সফরে গিয়েছিল, তখন দেশের তিনটি উল্লেখযোগ্য দল— জামায়াতে ইসলামী, বিএনপি ও এনসিপিকে সঙ্গে নিয়ে যাওয়া হয়েছিল। এ প্রেক্ষিতে তিনি প্রশ্ন করেন, যদি কর্তৃপক্ষ সত্যিই আইনি ভিত্তি গঠন করতে চায়, তাহলে জাতীয় নির্বাচনের আগে কেনই বা গণভোটের ব্যাপারে দ্বন্দ্ব চলছে। তার মতে, বিষয়টি এখন জনসমক্ষে পরিষ্কার হয়ে গেছে এবং কর্তৃপক্ষের উদ্দেশ্য অনস্বীকার্য নয়। সৈয়দ মুহাম্মাদ রেজাউল করীম কঠোর ভাষায় সতর্ক করে বলেন, যারা ফ্যাসিস্ট চরিত্র ধারণ করে ক্ষমতা রক্ষা করতে চায়, তাদের জন্য আর পালানোর জায়গা নেই। তিনি স্মরণ করিয়ে দেন পূর্বে অনেকে দেশে না থেকে কাঁটাতারের বেড়া পেরিয়ে পার্শ্ববর্তী দেশে আশ্রয় নিয়েছিল। আজ তাদের পালানোর পথ আরও সংকীর্ণ। তিনি নির্দিষ্ট উদ্দেশ্যে যোগ করেন, যারা দুর্নীতি, টেন্ডারবাজি ও টাকা পাচারের সঙ্গে জড়িত, আল্লাহ তাদের ধ্বংস করুন। চরমোনাই পীর জানান, তারা বাংলার সর্বস্তরের মানুষকে নিয়ে পরামর্শের ভিত্তিতে পরবর্তী কর্মসূচি ঘোষণা করবেন।",
    "url": "https://www.dhakapost.com/politics/408642",
    "date": "2025-11-11T17:39:31+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 309,
    "scraped_at": "2026-02-05T13:48:33.257013"
  },
  {
    "title": "চট্টগ্রাম–১৫ আসনে বিএনপির প্রার্থী পরিবর্তনের দাবিতে অবরোধ",
    "body": "চট্টগ্রাম–১৫ (লোহাগাড়া–সাতকানিয়ার অংশ) আসনে বিএনপির ঘোষিত প্রার্থী নাজমুল মোস্তফা আমিনকে পরিবর্তনের দাবিতে সড়ক অবরোধ করে মশাল মিছিল করেছে দলটির স্থানীয় নেতাকর্মীরা। বৃহস্পতিবার (৫ ডিসেম্বর) সন্ধ্যায় সাতকানিয়ার কেরানীহাট এলাকায় চট্টগ্রাম–কক্সবাজার মহাসড়ক অবরোধ করে তারা এই কর্মসূচি পালন করে। প্রার্থী হতে আগ্রহী চট্টগ্রাম দক্ষিণ জেলা বিএনপির যুগ্ম আহ্বায়ক মুজিবুর রহমানের অনুসারীরা কেরানীহাট গরুর বাজার থেকে মশাল মিছিল শুরু করে কেরানীহাট গোলচত্বরে গিয়ে শেষ করেন। মিছিলে বিএনপি, যুবদল, স্বেচ্ছাসেবক দল ও ছাত্রদলের নেতাকর্মীরা অংশ নেন। মশাল হাতে বিক্ষোভকারী নেতাকর্মীরা বলেন, চট্টগ্রাম–১৫ আসনে ‘জনগণের প্রার্থী’ মুজিবুর রহমান চেয়ারম্যানকে মনোনয়ন না দিয়ে তৃণমূলের মতামত উপেক্ষা করা হয়েছে। তারা অবিলম্বে প্রাথমিক মনোনয়ন পরিবর্তন করে মুজিবুর রহমানকে চূড়ান্ত প্রার্থী ঘোষণার জন্য বিএনপির ভারপ্রাপ্ত চেয়ারম্যান তারেক রহমান ও দলের হাইকমান্ডের প্রতি দাবি জানান। চট্টগ্রাম দক্ষিণ জেলা যুবদলের সহসভাপতি মোহাম্মদ সাফি বলেন, এ আসনে ত্যাগী নেতাকে বঞ্ছিত করা হয়েছে; তাই মনোনয়ন পরিবর্তন না হওয়া পর্যন্ত আন্দোলন চলবে। সাতকানিয়া উপজেলা যুবদলের সাবেক সভাপতি ফরিদুল আলম বলেন, আন্দোলন–সংগ্রামের সময়ে মুজিবুর রহমান বিভিন্ন মামলার শিকার হলেও আপসহীন ছিলেন। এমন একজন নেতাকে বাদ দেওয়ায় তৃণমূল ক্ষুব্ধ। দোহাজারি হাইওয়ে থানার ওসি সালাউদ্দিন চৌধুরী জানান, সন্ধ্যায় প্রায় অধাঘণ্টা মহাসড়ক অবরোধ ছিল। পরে সাতকানিয়া ও লোহাগাড়া থানা–পুলিশ ঘটনাস্থলে গিয়ে বিক্ষোভকারীদের সড়ক থেকে সরিয়ে দেয়।",
    "url": "https://www.dhakapost.com/politics/414383",
    "date": "2025-12-04T21:32:44+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 188,
    "scraped_at": "2026-02-05T13:48:34.990171"
  },
  {
    "title": "কম পরিচিত যেসব বিদেশি তারকা চমক দেখাতে পারেন নিলামে",
    "body": "আবারও ভারতের বাইরে বসছে জনপ্রিয় ফ্র্যাঞ্চাইজি লিগ আইপিএলের নিলাম। আগামী ১৬ ডিসেম্বর আবুধাবিতে ২০২৬ আসরের মিনি নিলাম অনুষ্ঠিত হবে। যেখানে ১০টি ফ্র্যাঞ্চাইজি সবমিলিয়ে ৭৭ ক্রিকেটারকে কেনার সুযোগ রয়েছে, এর মধ্যে বিদেশি ক্রিকেটারের ৩১টি স্লট ফাঁকা। এরই জল্পনা শুরু হয়েছে এবারের নিলামে কারা নজর কাড়তে পারেন। সেই তালিকায় আছেন স্বল্প পরিচিত বেশ কয়েকজন বিদেশি ক্রিকেটার। সেদিকউল্লাহ অটল (আফগানিস্তান) মিনি নিলামে আফগানিস্তানের তরুণ এই ওপেনারের ভিত্তিমূল্য ৭৫ লাখ ভারতীয় রুপি। গত বছরের ইমার্জিং এশিয়া কাপে দারুণ পারফরম্যান্সে তিনি নজর কেড়েছিলেন। ১৪৭.৭৯ স্ট্রাইকরেটে করেছিলেন ৩৬৮ রান। অথচ ওই আসরে আর কোনো ব্যাটারই ২০০ রানের গণ্ডি পেরোতে পারেননি। চলতি বছরের এখন পর্যন্ত ৩৫টি টি-টোয়েন্টি খেলেছেন সেদিকউল্লাহ। যেখানে ১৪১.৫৬ স্ট্রাইকরেট ও ৩১.৭৮ গড়ে তিনি ১০৪৯ রান করেছেন। ইতোমধ্যে আইপিএলে অভিষেক হয়েছে সেদিকউল্লাহ’র। তবে ২৪ বছর বয়সী এই ব্যাটার এক ম্যাচের বেশি খেলতে পারেননি। পরে আইএল টি-টোয়েন্টিতে দিল্লি ফ্র্যাঞ্চাইজির দল দুবাই ক্যাপিটালসও তাকে দলে নেয়। টিম রবিনসন (নিউজিল্যান্ড) নিউজিল্যান্ডের ২৩ বছর বয়সী এই ব্যাটারের ভিত্তিমূল্যও ৭৫ লাখ রুপি। গত অক্টোবরে তিনি অস্ট্রেলিয়ার বিপক্ষে টি-টোয়েন্টি ম্যাচে ৬৬ বলে ১০৬ রানের অপরাজিত ইনিংস খেলেছিলেন। ম্যাচটিতে বিপর্যস্ত কিউইদের হয়ে রাচিন রবীন্দ্রকে সঙ্গে তিনি প্রতিরোধ গড়ে তোলেন টিম রবিনসন। হয়ে ওঠেন নিউজিল্যান্ডের দ্বিতীয় সর্বকনিষ্ঠ পুরুষ সেঞ্চুরিয়ান। এ ছাড়া টি-টোয়েন্টি ফরম্যাটে ৬৪ বলে ১৩৯ এবং ৫৬ বলে ৮৬ রানের ঝোড়ো ইনিংস খেলারও নজির আছে রবিনসনের। জাতীয় দলে অভিষেকের পর এখন পর্যন্ত ২৩ টি-টোয়েন্টিতে ১৩৮.৮১ স্ট্রাইকরেট ও ৩১.৭৬ গড়ে ৫৪০ রান করেছেন। জ্যাক ফকস (নিউজিল্যান্ড) অল্প সময়ের ব্যবধানে পেস বিভাগে তরুণ ও সম্ভাবনাময় ক্রিকেটার অভিষেক করিয়েছে নিউজিল্যান্ড। তাদেরই একজন জ্যাকারি ফকস। দেশটির ঘরোয়া লিগ সুপার স্ম্যাশের ২০২২-২৩ মৌসুমে ৭.৩৬ ইকোনমিতে সর্বোচ্চ ১২ উইকেট নিয়ে তিনি নজর কাড়েন। পরের মৌসুমে ১৪ উইকেটের পাশাপাশি ব্যাটিং করেন ১৫০ স্ট্রাইকরেটে। যা তাকে ২০২৪ সালে কিউই জাতীয় দলে আন্তর্জাতিক অভিষেকের দুয়ার খুলে দেয়। যেখানে ফকস এখন পর্যন্ত ১৭ টি-টোয়েন্টিতে নিয়েছেন ১৮ উইকেট। কাইল জেমিসন, উইল রু’রুর্কদের পাশাপাশি তরুণ এই পেসারও আইপিএলের নিলামে চমক দেখাতে পারেন। ত্রিস্তান লুস (দক্ষিণ আফ্রিকা) দক্ষিণ আফ্রিকার সাবেক তারকা পেসার ডেল স্টেইনের অনুসরণ করেন ত্রিস্তান লুস। ২০২৪ অনূর্ধ্ব-১৯ বিশ্বকাপ (৫ ম্যাচে ৭ উইকেট) দিয়ে তিনি নজর কেড়েছেন ক্রিকেট বিশ্বের। বিভিন্ন ফ্র্যাঞ্চাইজি টুর্নামেন্টে তিনি এমআই কেপটাউন এবং এমআই নিউইয়র্কের হয়ে খেলেছেন। এসএ২০-তে নিলামের অগ্রভাগে থাকা লুস আইপিএলেও তেমন কিছুর নজির দেখালে অবাক হওয়ার থাকবে না। যেখানে তার ভিত্তিমূল্য ৩০ লাখ রুপি। ২০ বছর বয়সী এই পেসারের এখনও আন্তর্জাতিক ক্রিকেটে অভিষেক হয়নি। আরব গুল (আফগানিস্তান) আগে থেকেই স্পিন-সমৃদ্ধ আফগানিস্তান। বিভিন্ন ফ্র্যাঞ্চাইজি টুর্নামেন্টেও আফগান স্পিনারদের বেশ চাহিদা রয়েছে। নিজ দেশের লিগে আলো ছড়াচ্ছেন ১৯ বছর বয়সী লেগস্পিনার আরব গুল। ১৫ ম্যাচে ২১.৪৯ গড়ে ৫৭ উইকেট নিয়েছেন তিনি। সংক্ষিপ্ত ফরম্যাটে তাকে আফগানিস্তানের ভবিষ্যৎ তারকা বলেও মনে করা হচ্ছে। গুলের বোলিং অ্যাকশন অনেকটাই স্বদেশি তারকা রশিদ খানের মতো। চলমান আইএল টি-টোয়েন্টিতে খেলছেন এমআই এমিরেটসের হয়ে। আইপিএলের মিনি নিলামে আরব গুলের ভিত্তিমূল্য ৪০ লাখ রুপি।",
    "url": "https://www.dhakapost.com/sports/cricket/416530",
    "date": "2025-12-14T13:53:50+06:00",
    "author": "স্পোর্টস ডেস্ক",
    "category": "sports",
    "language": "bn",
    "token_count": 436,
    "scraped_at": "2026-02-05T13:48:36.904914"
  },
  {
    "title": "জুলাই সনদের আইনি ভিত্তি নিশ্চিতে দলগুলোর সমঝোতা জরুরি : জেএসডি",
    "body": "জাতীয় সমাজতান্ত্রিক দল (জেএসডির) সাধারণ সম্পাদক শহীদ উদ্দিন মাহমুদ স্বপন বলেছেন, জুলাই সনদের আইনি ভিত্তি নিশ্চিত না করে পরবর্তী পদক্ষেপ হবে এ জাতির জন্য আত্মঘাতী সিদ্ধান্ত। ফলে এর আইনি ভিত্তি নিশ্চিতে সব রাজনৈতিক দলের সমঝোতায় আসার বিকল্প নেই। শুক্রবার (১৯ সেপ্টেম্বর) জেএসডির কেন্দ্রীয় কার্যালয়ে দলের যুগ্ম সাধারণ সম্পাদক মোশাররফ হোসেন ও ঢাকা মহানগর দক্ষিণের যুগ্ম আহ্বায়ক মোহাম্মদ শামীমের স্মরণে শোক সভায় তিনি এ কথা বলেন। তিনি বলেন, এক সময় আমরা ৩ জোটের রূপ রেখা দেখেছি। ফলে এর আইনি ভিত্তি না থাকায় পরবর্তীতে যারাই ক্ষমতায় এসেছে কেউই সেটি বাস্তবায়ন করতে পারেনি। জুলাই অভুত্থানের আকাঙ্খা ভিত্তিক গণতান্ত্রিক রাষ্ট্র তৈরির জন্য অভ্যুত্থানের অংশীজনদের ঐক্যবদ্ধ থাকার জরুরি। সভাপতির বক্তব্যে দলের দলের সিনিয়র সহ-সভাপতি বেগম তানিয়া রব বলেন, প্রয়াত নেতৃবৃন্দ জনগণের অধিকার ক্ষমতা ও কর্তৃত্ব প্রতিষ্ঠার সংগ্রামে অন্যান্য অবদান রেখেছেন। তাদের সংগ্রামের পথকে এগিয়ে নিতে আমরা অঙ্গীকার করছি এবং তা করতে পারলেই তাদের প্রতি যথার্থ সম্মান প্রদর্শন করা হবে। কেন্দ্রীয় কমিটির সদস্য আবদুল বাতেন বিপ্লবের সঞ্চালনায় সভায় আরও বক্তব্য রাখেন সহ-সভাপতি বীর মুক্তিযোদ্ধা মোহাম্মদ সিরাজ মিয়া, সিনিয়র যুগ্ম সাধারণ সম্পাদক কামাল উদ্দিন পাটোয়ারী, যুগ্ম সাধারণ সম্পাদক সৈয়দ বেলায়েত হোসেন বেলাল, সাংগঠনিক সম্পাদক আবদুল্লাহ আল তারেক, শ্রমিক জোট সাধারণ সম্পাদক মোশারেফ হোসেন মন্টু প্রমুখ।",
    "url": "https://www.dhakapost.com/politics/396115",
    "date": "2025-09-19T19:48:52+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 188,
    "scraped_at": "2026-02-05T13:48:40.895452"
  },
  {
    "title": "খালেদা জিয়াকে হাসপাতালে দাওয়াত পৌঁছে দিলেন ঐকমত্য কমিশনের সদস্যরা",
    "body": "বিএনপি চেয়ারপারসন খালেদা জিয়া এবং দলটির ভারপ্রাপ্ত চেয়ারম্যান তারেক রহমানকে জুলাই জাতীয় সনদ স্বাক্ষর অনুষ্ঠানে যোগ দেওয়ার আমন্ত্রণ জানিয়েছে জাতীয় ঐক্যমত্য কমিশন। বৃহস্পতিবার (১৬ অক্টোবর) রাজধানীর এভারকেয়ার হাসপাতালে গিয়ে জাতীয় ঐকমত্য কমিশনের সদস্য ড. বদিউল আলম মজুমদার ও প্রধান উপদেষ্টার বিশেষ সহকারী সাংবাদিক মনির হায়দার দাওয়াত পৌঁছে দেন। বুধবার মধ্যরাত থেকে হাসপাতালে ভর্তি আছেন খালেদা জিয়া। বিএনপির মিডিয়া সেলের সদস্য শায়রুল কবির খান এ তথ্য জানিয়েছেন। তিনি বলেন, বিএনপি চেয়ারপারসন খালেদা জিয়া ও ভারপ্রাপ্ত চেয়ারম্যান তারেক রহমানকে জুলাই সনদ সই অনুষ্ঠানে আমন্ত্রণ জানাতে এভারকেয়ার হাসপাতালে যান ঐকমত্য কমিশনের সদস্য ড. বদিউল আলম মজুমদার ও মনির হায়দার। এ সময় বিএনপির জাতীয় স্থায়ী কমিটির সদস্য অধ্যাপক ডা. এ জেড এম জাহিদ হোসেন, চেয়ারপারসনের একান্ত সচিব জনাব এবিএম আব্দুস সাত্তার উপস্থিত ছিলেন। এদিকে জামায়াতে ইসলামী এবং এনসিপির শীর্ষ নেতাদের কাছেও পৌঁছে দেওয়া হয়েছে আমন্ত্রণপত্রটি। শুক্রবার (১৭ অক্টোবর) অনুষ্ঠিত হতে যাচ্ছে বহুল আকাঙ্ক্ষিত ‘জাতীয় জুলাই সনদ, ২০২৫’-এর স্বাক্ষর অনুষ্ঠান। জাতীয় সংসদ ভবনের দক্ষিণ প্লাজায় বিকেল ৪টায় অনুষ্ঠিত হতে যাওয়া এই আয়োজনে জাতীয় ঐকমত্য কমিশনের সভাপতি প্রধান উপদেষ্টা ড. মুহাম্মদ ইউনূস উপস্থিত থাকবেন। সেই সঙ্গে বিভিন্ন রাতনৈতিক দলের প্রতিনিধিদের পাশাপাশি এ আয়োজনে উপস্থিত থাকার কথা রয়েছে বেশ কয়েকজন উপদেষ্টা ও উচ্চ পর্যায়ের সরকারি কর্মকর্তাদের।",
    "url": "https://www.dhakapost.com/politics/402600",
    "date": "2025-10-16T22:54:42+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 189,
    "scraped_at": "2026-02-05T13:48:42.745298"
  },
  {
    "title": "জাতীয় পার্টি ও আওয়ামী লীগ ছাড়া নির্বাচন হতে দেওয়া হবে না : জিএম কাদের",
    "body": "জাতীয় পার্টি ও কার্যক্রম নিষিদ্ধ আওয়ামী লীগকে ছাড়া কোনো নির্বাচন হতে দেওয়া হবে না বলে মন্তব্য করেছেন জাতীয় পার্টির চেয়ারম্যান জিএম কাদের। তিনি বলেন, জাতীয় পার্টিকে বাদ দিতে পারলে অন্যান্য দল লাভবান হবে, তাই ষড়যন্ত্র চলছে। বৃহস্পতিবার (২৩ অক্টোবর) বিকেলে উপজেলা দিবস উপলক্ষে রাজধানীর কাকরাইলে কেন্দ্রীয় কার্যালয়ের সামনে আলোচনা সভায় এসব কথা বলেন জিএম কাদের। এই সরকার দেশে গৃহযুদ্ধ বাঁধাতে চায় দাবি করে তিনি বলেন, দেশের ইতিহাসে কখনো এত খারাপ আইনশৃঙ্খলা পরিস্থিতি ছিল না। আওয়ামী লীগ ও জাতীয় পার্টিকে বাদ দিয়ে বিএনপি-জামায়াতকে নিয়ে এই সরকার নির্বাচন করার চেষ্টা করছে উল্লেখ করে জিএম কাদের বলেন, এখন নির্বাচন করতে গেলে কী হবে? কোনো নির্বাচন হবে না। যে নির্বাচনের জন্য আমরা শেখ হাসিনাকে ফ্যাসিবাদ বলি, তার বিরুদ্ধে আমরা অবস্থান নিয়েছিলাম। এই সরকার একই কাজ করছে এবং একটা ঐকমত্য কমিশন করেছে, যেখানে দেশের অর্ধেক লোককে বাদ দিয়ে ঐক্য করার চেষ্টা চলছে। আওয়ামী লীগকে দল হিসেবে বাদ দিতে পারেন না বলে উল্লেখ করে সাবেক এই মন্ত্রী বলেন, আওয়ামী লীগকে বাদ দিতে হলে তাদের মামলায় দোষী সাব্যস্ত করতে হবে। লোক যারা খারাপ করছে তাদেরকে বাদ দিতে পারেন। কিন্তু বিচার ছাড়া দলকে কীভাবে বাদ দিতে পারেন। সরকারের বিরুদ্ধে কিছু বললে নানান রকম ভয়-ভীতি দেখানো হচ্ছে বলে দাবি করেন জিএম কাদের। দেশের মানুষ তাদেরকে ক্ষমা করবে না। শেখ হাসিনাকে বিশ্বের বড় বড় প্রতিষ্ঠান সমর্থন দিয়েছিল। সমস্ত প্রতিষ্ঠান নিজের কবজায় করেও রাখতে পারে নাই। দেশের মানুষ তাদেরকে লাথি দিয়ে ফেলে দিয়েছে। জাতীয় পার্টি নিষিদ্ধের দাবিতে জামায়াতের চলমান আন্দোলনের প্রসঙ্গ টেনে জিএম কাদের বলেন, তারা বলছে- আওয়ামী লীগ ও জাতীয় পার্টি হলো মুদ্রার এপিঠ-ওপিঠ। তার অর্থ জাতীয় পার্টি থাকলে তো তারা থার্ড পার্টি হতে পারবে না। সেই কারণে জাতীয় পার্টিকে বাদ দেওয়ার কথা বলছে। জিএম কাদের বলেন, আজকে দেশে কোনো বিনিয়োগ হচ্ছে না। যারা ছোটখাটো ব্যবসা করতো সেটাও বন্ধ হয়ে যাচ্ছে। লাখ-লাখ মানুষ বেকার হচ্ছে। দেশের আইনশৃঙ্খলা পরিস্থিতি বাংলাদেশের ইতিহাসে কখনও এত খারাপ ছিল না বলেও মন্তব্য করেন জিএম কাদের। তিনি বলেন, কোনো কিছুর নিরাপত্তা নেই। মানুষের জীবনের যেমন নিরাপত্তা নেই, তেমনি বাড়ি-ঘর, ব্যবসা-বাণিজ্য কোনো কিছুর নিরাপত্তা নেই। মানুষের বাড়ি-ঘর লুটপাট করে নিচ্ছে। মহিলাদের অসম্মান করা হচ্ছে। আমরা যা খবর পাচ্ছি- প্রতিদিন খুন হচ্ছে মানুষ। দেশ দুর্ভিক্ষের দিকে ধাবিত হচ্ছে বলেও দাবি করেন জিএম কাদের। তিনি বলেন, টিসিবির ট্রাকে যত জনের মালামাল থাকে, তার চেয়ে ১০ গুণ মানুষ সেখানে বসে থাকে। এ সময় দলের মহাসচিব শামীম হায়দার পাটোয়ারী বলেন, জাতীয় ঐকমত্যের অভাব দেশে বিভাজন তৈরি করছে। বর্তমান সরকার আগামী নির্বাচন নিয়ন্ত্রণ করতে চায়, তাদের দিয়ে নিরপেক্ষ নির্বাচন সম্ভব নয়। সুষ্ঠু ভোটের জন্য দরকার নির্দলীয় বা সর্বদলীয় তত্ত্বাবধায়ক সরকার। এ সময় জাতীয় পার্টিকে ছাড়া নির্বাচনের চেষ্টা করা হলে তা প্রতিহতের ঘোষণা দেন মহাসচিব।",
    "url": "https://www.dhakapost.com/politics/404244",
    "date": "2025-10-23T20:19:24+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 412,
    "scraped_at": "2026-02-05T13:48:47.274048"
  },
  {
    "title": "জামায়াত আমিরের সঙ্গে অস্ট্রেলিয়ার হাইকমিশনারের সাক্ষাৎ",
    "body": "বাংলাদেশ জামায়াতে ইসলামীর আমির ডা. শফিকুর রহমানের সঙ্গে সৌজন্য সাক্ষাৎ ও বৈঠক করেছেন বাংলাদেশে নিযুক্ত অস্ট্রেলিয়ার হাইকমিশনার সুসান রাইল। বৃহস্পতিবার (৯ অক্টোবর) সকাল ৯টায় রাজধানীর বসুন্ধরার কার্যালয়ে এ সৌজন্য সাক্ষাৎ ও বৈঠক অনুষ্ঠিত হয়। হাইকমিশনার শুরুতেই জামায়াত আমির ডা. শফিকুর রহমানের স্বাস্থ্যের খোঁজ-খবর নেন এবং পরিপূর্ণ আরোগ্য কামনা করেন। বৈঠকটি অত্যন্ত আন্তরিকতা ও হৃদ্যতাপূর্ণ পরিবেশে অনুষ্ঠিত হয়েছে। ডেপুটি হাইকমিশনার ক্লিন্টন পোবকে, পলিটিক্যাল ফার্স্ট সেক্রেটারি আনা পিটারসনসহ ৪ জন প্রতিনিধি বৈঠকে উপস্থিত ছিলেন। জামায়াতে ইসলামীর প্রতিনিধি দলে জামায়াত আমিরের সঙ্গে উপস্থিত ছিলেন সেক্রেটারি জেনারেল ও সাবেক এমপি অধ্যাপক মিয়া গোলাম পরওয়ার, কেন্দ্রীয় নির্বাহী পরিষদ সদস্য এবং কেন্দ্রীয় প্রচার ও মিডিয়া বিভাগের প্রধান অ্যাডভোকেট এহসানুল মাহবুব জুবায়ের, কেন্দ্রীয় মজলিসে শুরা সদস্য মাওলানা ইয়াসিন আরাফাত।",
    "url": "https://www.dhakapost.com/politics/400658",
    "date": "2025-10-09T12:31:19+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 112,
    "scraped_at": "2026-02-05T13:48:50.874234"
  },
  {
    "title": "গুলিবিদ্ধ ওসমান হাদি, ঢামেকে মির্জা আব্বাস",
    "body": "রাজধানীর বিজয়নগর এলাকায় ইনকিলাব মঞ্চের মুখপাত্র ও ঢাকা-৮ আসনের সম্ভাব্য স্বতন্ত্র প্রার্থী শরিফ ওসমান হাদি দুর্বৃত্তদের গুলিতে গুরুতর আহত হওয়ার ঘটনায় ঢাকা মেডিকেল কলেজ (ঢামেক) হাসপাতালে দেখতে এসেছেন এ আসনের বিএনপি মনোনীত প্রার্থী মির্জা আব্বাস৷ শুক্রবার (১২ ডিসেম্বর) বিকেল ৩টা ৫৫ মিনিটে ঢামেকে যান মির্জা আব্বাস৷ এসময় উপস্থিত লোকজন ভুয়া-ভুয়া স্লোগান দিতে থাকেন৷ এর আগে ওসমান হাদি দুর্বৃত্তদের গুলিতে গুরুতর আহত হওয়ার ঘটনায় ঢাকা মেডিকেল কলেজ হাসপাতালে পুলিশ ও সেনাবাহিনী সদস্য মোতায়েন করে নিরাপত্তা জোরদার করা হয়েছে৷ সেনাবাহিনীর সদস্যরা জরুরি বিভাগে প্রবেশ মুখে অবস্থান নিয়েছেন৷ এর আগে এই ঘটনায় গভীর উদ্বেগ প্রকাশ করেছেন অন্তর্বর্তীকালীন সরকারের প্রধান উপদেষ্টা প্রফেসর মুহাম্মদ ইউনূস। তিনি বলেন, নির্বাচনী পরিবেশে এমন সহিংস হামলা একেবারেই অগ্রহণযোগ্য এবং দেশের শান্তিপূর্ণ রাজনৈতিক অঙ্গনের জন্য এটি অত্যন্ত দুঃখজনক ঘটনা।",
    "url": "https://www.dhakapost.com/politics/416136",
    "date": "2025-12-12T16:17:04+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 119,
    "scraped_at": "2026-02-05T13:48:52.759309"
  },
  {
    "title": "আ.লীগের লকডাউন ঠেকাতে এক হাসনাত আবদুল্লাহ যথেষ্ট: নাসীরুদ্দীন পাটওয়ারী",
    "body": "জাতীয় নাগরিক পার্টির (এনসিপি) মুখ্য সমন্বয়ক নাসীরুদ্দীন পাটওয়ারী বলেছেন, শুনলাম কাল নাকি আওয়ামী লীগের লকডাউন। কালকে সব দল মাঠে থাকবে। আওয়ামী লীগকে মাঠে ঠেকানোর জন্য তো আমাদের এক হাসনাত আবদুল্লাহ যথেষ্ট। হাসনাত আবদুল্লাহ বাংলাদেশে আওয়ামী লীগের কার্যক্রম বন্ধ করে দিয়েছে। বুধবার (১২ নভেম্বর) ঢাকা রিপোর্টার্স ইউনিটির কক মিলনায়তনে স্বাস্থ্য পেশাজীবী ও শিক্ষার্থীদের যৌথ মঞ্চ ন্যাশনাল হেলথ অ্যালায়েন্সের আত্মপ্রকাশ অনুষ্ঠানে তিনি এসব কথা বলেন। তিনি বলেন, আওয়ামী লীগের সন্ত্রাসের বিরুদ্ধে এনসিপির এক হাসনাত আবদুল্লাহ এই বাংলাদেশে যথেষ্ট। এটা নিয়ে আমাদের কোনো টেনশন নেই। আওয়ামী লীগের বাংলাদেশে মরণ হয়ে গিয়েছে। এখন কিছু দুর্গন্ধ ছড়াচ্ছে, দেশবাসীর এটা নিয়ে আতঙ্কিত হওয়ার কিছু নেই। বিএনপি মহাসচিব মির্জা ফখরুল ইসলাম আলমগীরের আওয়ামী লীগের মামলা তুলে নেওয়া বক্তব্যের প্রসঙ্গে নাসীরুদ্দীন পাটওয়ারী বলেন, আরেকটি খবর এসেছে—আওয়ামী লীগের নাকি মামলা তুলে নেওয়া হবে। মামলা তো তুলেই নিয়েছে গত এক বছর টাকার বিনিময়ে। নতুন করে আর কী তুলবেন? বিএনপি গত এক বছরে যে মামলা বাণিজ্য করেছে, সেগুলোর স্বীকৃতি মির্জা ফখরুল দিলেন, তাদেরকে জায়েজ করে নিলেন। তিনি বলেন, চাঁদাবাজি এবং মামলা বাণিজ্য— এই দুইটা ছাড়া গত এক বছরে বিএনপির ইতিহাসে আর কোনো কাজ লেখা নেই। বিএনপির যদি এক বছরের সফলতা বলেন, তাদের দুইটা সফলতা— একটা হলো চাঁদাবাজি, আরেকটা হলো মামলাবাজি। এই দুইটা নিয়ে তারা জনগণের সামনে গিয়ে ভোট চাইবে। ভোট নয়, মানুষ তাদেরকে জুতা দেবে। এনসিপির মুখ্য সমন্বয়ক বলেন, রাজনৈতিক দলগুলোর মধ্যে আমরা একটু বিভাজন দেখতে পাচ্ছি। কিন্তু বাংলাদেশের সার্বভৌম, গণতন্ত্র ও অখণ্ডতা রক্ষা করার জন্য বর্তমান যে পরিস্থিতি রয়েছে, এই পরিস্থিতিতে সব দলকে একসঙ্গে হতে হবে। সব দল একসঙ্গে হয়ে যদি ঐক্যবদ্ধভাবে বাংলাদেশকে রক্ষা না করে, তাহলে বাংলাদেশের ভবিষ্যৎ দুর্গতি রয়েছে।",
    "url": "https://www.dhakapost.com/politics/408929",
    "date": "2025-11-12T17:48:46+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 251,
    "scraped_at": "2026-02-05T13:48:54.603230"
  },
  {
    "title": "এনসিপি অফিসে ব্রিটিশ হাইক‌মিশনা‌র, নির্বাচন ইস্যুতে নাহিদের সঙ্গে বৈঠক",
    "body": "ঢাকায় নিযুক্ত ব্রিটিশ হাইকমিশনার সারাহ কুক জাতীয় নাগরিক পার্টির (এনসিপি) আহ্বায়ক নাহিদ ইসলামসহ অন্যান্য নেতাদের সঙ্গে বৈঠক করেছেন। বুধবার (১২ নভেম্বর) রাজধানীর বাংলামোটরে এনসিপি কার্যালয়ে এ বৈঠক অনুষ্ঠিত হয়। এদিন, ঢাকার ব্রিটিশ হাইকমিশন ফেসবুকে এক পোস্টে জানায়, রাজনৈতিক দলগুলোর সঙ্গে যুক্তরাজ্যের চলমান সংলাপের অংশ হিসেবে এনসিপির আহ্বায়ক নাহিদ ইসলামসহ দলটির অন্যান্য নেতাদের সঙ্গে বৈঠক করেছেন ব্রিটিশ হাইকমিশনার সারাহ কুক। আলোচনায় যুক্তরাজ্য-বাংলাদেশ অংশীদারিত্বের বিভিন্ন দিকসহ জাতীয় নির্বাচনের প্রস্তুতি ও পরিবেশের ম‌তো বিষয় উঠে আসে।",
    "url": "https://www.dhakapost.com/politics/408972",
    "date": "2025-11-12T19:46:07+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 73,
    "scraped_at": "2026-02-05T13:48:56.444385"
  },
  {
    "title": "গরুর মাংস দিয়ে আলু ঘাটি রান্নার রেসিপি জেনে নিন",
    "body": "আলু ঘাটি বগুড়ার আঞ্চলিক খাবার। তবে এর জনপ্রিয়তা এখন প্রায় সারাদেশেই। আলু ঘাটি কখনো মাছ দিয়ে রান্না করা হয় আবার কখনো করা হয় মাংস দিয়ে। আপনি কি কখনো গরুর মাংস দিয়ে আলু ঘাটি খেয়েছেন? এটি বেশ সুস্বাদু একটি খাবার। গরম ভাতের সঙ্গে এই পদ হলে জমে যাবে বেশ। চলুন তবে জেনে নেওয়া যাক গরুর মাংস দিয়ে আলু ঘাটি রান্নার রেসিপি- তৈরি করতে যা লাগবে গরুর মাংস- আধা কেজি পেঁয়াজ কুচি- আধা কাপ আদা বাটা- ১ টেবিল চামচ রসুন বাটা- ১ টেবিল চামচ মরিচের গুঁড়া- দেড় টেবিল চামচ দারুচিনি- ২-৩ টুকরা হলুদের গুঁড়া- পরিমাণমতো ধনিয়া গুঁড়া- ১ চা চামচ জিরার গুঁড়া- ১ চা চামচ কাঁচামরিচ- স্বাদ অনুযায়ী যেভাবে তৈরি করবেন আলু সেদ্ধ করে খোসা ছাড়িয়ে হাত দিয়ে ভেঙে দিন। রান্নার হাঁড়িতে তেল গরম হলে তাতে পেঁয়াজ কুচি দিয়ে ভেজে নিন। পেঁয়াজ ভাজা হয়ে এলে তাতে তেজপাতা, দারুচিনি ও এলাচ দিয়ে দিন। এরপর দিন আদা-রসুন বাটা। অল্প পানি যোগ করে কিছুক্ষণ কষিয়ে নিন। এবার লবণ, মরিচ-হলুদের গুঁড়া, জিরা ও ধনে গুঁড়া দিয়ে ভালো করে কষিয়ে নিন। এরপর মাংস দিয়ে নেড়েচেড়ে দিন। মাংস সেদ্ধ হয়ে এলে তাতে আগে থেকে সেদ্ধ করে রাখা আলু দিতে হবে। আরো একবার কষিয়ে পরিমাণমতো পানি যোগ করুন। এবার তাতে কয়েকটি কাঁচা মরিচ দিন। মিনিট দশেক জ্বাল দিয়ে নামিয়ে নিন। একটি কড়াইতে সামান্য তেল দিয়ে তাতে পেঁয়াজ ও রসুন কুচি ভেজে মাংসে ফোড়ন দিন। এবার গরম ভাতের সঙ্গে পরিবেশন করুন।",
    "url": "https://www.dhakapost.com/lifestyle/415465",
    "date": "2025-12-09T20:39:04+06:00",
    "author": "লাইফস্টাইল ডেস্ক",
    "category": "lifestyle",
    "language": "bn",
    "token_count": 221,
    "scraped_at": "2026-02-05T13:48:58.289392"
  },
  {
    "title": "বিএনপির নেতৃত্বে দেশে আবারও গণতন্ত্র ফিরবে : আবু সুফিয়ান",
    "body": "চট্টগ্রাম দক্ষিণ জেলা বিএনপির সাবেক আহ্বায়ক আবু সুফিয়ান বলেছেন, বিএনপি জনগণের ক্ষমতায় বিশ্বাসী। জনগণকে সঙ্গে নিয়ে আমরা ফ্যাসিস্ট স্বৈরাচারের বিরুদ্ধে লড়াই করেছি। প্রতিকূল পরিস্থিতিতেও আমরা তাদের পাশে ছিলাম। জনগণের অধিকার প্রতিষ্ঠায় বিএনপির নেতাকর্মীরা প্রাণ দিয়েছে, রক্ত দিয়েছে। তাই জনগণের প্রত্যাশা বিএনপির নেতৃত্বে এদেশে আবারও গণতন্ত্র ফিরে আসবে। তিনি বরেন, দেশের উন্নয়ন-অগ্রগতি ও কল্যাণকর অর্জনে বিএনপির ভূমিকা অসামান্য। এদেশে গণতন্ত্র যতবার হোঁচট খেয়েছে, বিএনপির নেতৃত্বেই গণতন্ত্র পুনঃপ্রতিষ্ঠিত হয়েছে। আগামী নির্বাচনে জনগণের মেন্ডেট নিয়ে বিএনপিই রাষ্ট্র ক্ষমতায় অধিষ্ঠিত হবে। ক্ষমতায় এলে জনগণের কাঙ্ক্ষিত বাংলাদেশ গঠনে বিএনপি কাজ করবে। জনমতকে গুরুত্ব দিয়ে বিএনপি জবাবদিহিমূলক সরকার প্রতিষ্ঠা করবে। সবার জন্য একটি কল্যাণকর রাষ্ট্র গড়ে তোলাই বিএনপির লক্ষ্য। শনিবার (১ অক্টোবর) বিকেলে নগরীর ১৮নং পূর্ব বাকলিয়া ওয়ার্ডের ওয়াইজের পাড়ায় গণসংযোগ করার সময় তিনি এসব কথা বলেন। তিনি আরও বলেন, জনমত উপেক্ষা করে আওয়ামী লীগ এদেশে একদলীয় শাসন ব্যবস্থা কায়েম করেছিল। তাদের রাজনীতিই ছিল প্রতারণায় পরিপূর্ণ। জনগণকে উন্নয়নের সবক দিয়ে তারা দেশকে দুর্নীতির স্বর্গরাজ্যে পরিণত করেছিল। জনগণের কল্যাণে তারা কিছুই করেনি বরঞ্চ জনগণের সব গণতান্ত্রিক অধিকার তারা হরণ করেছিল। দেশের অর্থনীতি, শিক্ষা, স্বাস্থ্য, বিচার ব্যবস্থাসহ সব প্রশাসনিক কাঠামোকে ধ্বংসের মাধ্যমে তারা বাংলাদেশকে একটি ধ্বংসস্তূপে পরিণত করেছে। আমাদের রাজনীতি যে ঐতিহ্য, রাজনীতির যে সৌন্দর্য, সেটাও ধ্বংস করেছে আওয়ামী লীগ। আগামী নির্বাচনকে বানচাল করতে তাদের ষড়যন্ত্র এখনো অব্যাহত রয়েছে। এই সব ষড়যন্ত্র মোকাবিলায় আমাদের ঐক্যবদ্ধ থাকতে হবে। এসময় উপস্থিত ছিলেন– চট্টগ্রাম মহানগর বিএনপির সাবেক যুগ্ম সম্পাদক আনোয়ার হোসেন লিপু, এম. এ হামিদ, ১৮নং পূর্ব বাকলিয়া ওয়ার্ড বিএনপির আহ্বায়ক আলহাজ্ব মহিউদ্দিন, সিনিয়র যুগ্ম আহ্বায়ক সাইফুল ইসলাম নিরব, থানা বিএনপির সাবেক সাংগঠনিক সম্পাদক মো. আলমগীর, ওয়া য্গ্মু আহ্বায়ক আবদুল কাদের, মোহাম্মদ হারুন, আবুল কালাম আবু, মোহাম্মদ নাছের, ফরিদ, ইউনুস, মো. দিদার, মো. আমীর, এরশাদ, আরমান, আনিছ, মো. জাকির হোসেন, মো. হাবিব, মো. ইসমাম।",
    "url": "https://www.dhakapost.com/politics/406217",
    "date": "2025-11-01T21:02:16+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 273,
    "scraped_at": "2026-02-05T13:48:59.903012"
  },
  {
    "title": "বৃহস্পতিবার প্রধান উপদেষ্টাকে স্মারকলিপি দেবে জামায়াতসহ ৮টি দল",
    "body": "পূর্ব ঘোষিত ৫ দফা দাবি আদায়ে আবারও নতুন কর্মসূচি ঘোষণা করেছে জামায়াতে ইসলামীসহ সমমনা ৮টি দল। সোমবার (৩ নভেম্বর) বাংলাদেশ খেলাফত মজলিস অফিসে যুগপৎ আন্দোলনের কর্মসূচি নির্ধারণে শীর্ষ নেতাদের সঙ্গে বৈঠক শেষে আয়োজিত এক সংবাদ সম্মেলনে এ ঘোষণা দেন আল্লামা মামুনুল হক। সংবাদ সম্মেলনে জামায়াতের নায়েবে আমির ডা. সৈয়দ আব্দুল্লাহ মো. তাহের বলেন, আমরা যে ঐকমত্যে পৌঁছেছিলাম তাতে হঠাৎ করে একটি দল বিরোধিতা করছে। আমরা আশা করি তারা তাদের দলীয় অবস্থান পরিষ্কার করবে। জুলাই সনদ বাস্তবায়ন না হলে গণভোট আগে আর পরে করে লাভ নেই। বরং গণভোটের মাধ্যমে জুলাই সনদ বাস্তবায়ন করতে হবে। কারণ নির্বাচনের দিন হ্যাঁ বা না ভোটে কারও মনোযোগ থাকবে না। মামুনুল হক বলেন, বাংলাদেশ ত্রয়োদশ সংসদ নির্বাচনের দ্বারপ্রান্তে উপনীত। তবে জুলাই সনদ নিয়ে দেশের মানুষ যে স্বপ্ন দেখেছিলো এবং নতুন বন্দোবস্তের স্বপ্ন এখনো অধরা। তিনি বলেন, আমাদের আটটি দলের ৫ দফা দাবিতে সংগ্রাম অব্যাহত থাকবে। আমরা জুলাই সনদের আইনি ভিত্তি দেওয়ার দাবি জানিয়ে আসছি। অবিলম্বে জুলাই সনদ বাস্তবায়নের আদেশ জারি করতে হবে। জাতীয় নির্বাচনের আগেই পৃথকভাবে জুলাই সনদ বাস্তবায়নে গণভোট করতে হবে। আরপিও সংশোধন করা হলে আমরা সেটি মানবো না। অর্থাৎ আরপিও আগের মতোই রাখতে হবে। এগুলোই এখন আমাদের মূল দাবি। তিনি আরো বলেন, ৬ নভেম্বর বেলা ১১টায় প্রধান উপদেষ্টার কাছে স্মারকলিপি দেওয়ার লক্ষ্যে গণমিছিল করা হবে। আশা করি আলোচনার ভিত্তিতে সব রাজনৈতিক দল সমাধান করতে পারব এবং জুলাই সনদের আইনি ভিত্তির মাধ্যমে আগামী নির্বাচন হবে। সংবাদ সম্মেলনে উপস্থিত ছিলেন ইসলামী আন্দোলন বাংলাদেশের আমির মুফতি সৈয়দ মুহাম্মদ রেজাউল করিম (চরমোনাই পীর), মাওলানা ইউনুছ আহমাদ ও অধ্যাপক আশরাফ আলী আকন, জামায়াতের এএইচএম হামিদুর রহমান আযাদ, নেজামী ইসলাম পার্টির মুফতি হারুন ইজহার, বাংলাদেশ খেলাফত মজলিসের আমির মাওলানা মামুনুল হক ও মহাসচিব মাওলানা জালাল উদ্দিন, খেলাফত মজলিসের মহাসচিব ড. আহমদ আবদুল কাদের, জাতীয় গণতান্ত্রিক পার্টির (জাগপা) মুখপাত্র রাশেদ প্রধান প্রমুখ। এর আগে সকালে রাজধানীর পুরানা পল্টনে বাংলাদেশ খেলাফত মজলিসের কেন্দ্রীয় কার্যালয়ে বৈঠকে বসেন আটটি দলের শীর্ষ নেতারা। দলগুলোর মধ্যে রয়েছে— বাংলাদেশ জামায়াতে ইসলামী, ইসলামী আন্দোলন বাংলাদেশ, বাংলাদেশ খেলাফত মজলিস, খেলাফত মজলিস, খেলাফত আন্দোলন, নেজামে ইসলাম পার্টি, জাতীয় গণতান্ত্রিক পার্টি (জাগপা) ও ডেভেলপমেন্ট পার্টি।",
    "url": "https://www.dhakapost.com/politics/406615",
    "date": "2025-11-03T14:03:16+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 324,
    "scraped_at": "2026-02-05T13:49:01.469753"
  },
  {
    "title": "জুলাই গণঅভ্যুত্থানের মাস্টারমাইন্ড কোনো ব্যক্তি নয় : তারেক রহমান",
    "body": "বিএনপির ভারপ্রাপ্ত চেয়ারম্যান তারেক রহমান বলেছেন, জুলাই গণঅভ্যুত্থান ছিল বাংলাদেশের জনগণের আন্দোলন, যারা গণতন্ত্রে বিশ্বাস করেন তারা এই আন্দোলনের মাস্টারমাইন্ড। কোনো দল কোনো ব্যক্তি নয়, এই আন্দোলনের মাস্টারমাইন্ড বাংলাদেশের গণতন্ত্রকামী জনগণ। বিবিসি বাংলাকে দেওয়া সাক্ষাৎকারে এ মন্তব্য করেন তিনি। সোমবার (৬ অক্টোবর) সকালে সাক্ষাৎকারটি প্রকাশ করা হয়েছে। নিজেকে জুলাই গণঅভ্যুত্থানের মাস্টারমাইন্ড হিসেবে দেখেন কি না এমন প্রশ্নের জবাবে বিএনপির ভারপ্রাপ্ত চেয়ারম্যান বলেন, ‘না। আমি অবশ্যই এই জুলাই আন্দোলনে আমাকে আমি কখনোই মাস্টারমাইন্ড হিসেবে দেখি না।’ ‘এই আন্দোলনে বাংলাদেশের গণতান্ত্রিক রাজনৈতিক দলগুলোর নেতাকর্মীরা, সেটি বিএনপি হোক বা অন্য রাজনৈতিক দলগুলো হোক, যারা গণতান্ত্রিক রাজনৈতিক দল, প্রত্যেকটি রাজনৈতিক দল বিভিন্নভাবে অবদান রেখেছে। বিভিন্নভাবে তাদের নেতাকর্মীরা নির্যাতিত হয়েছে।’ তিনি বলেন, ‘আমি মনে করি জুলাই-আগস্ট মাসে এসে জনগণ গণতান্ত্রিক রাজনৈতিক দলের সাথে অংশগ্রহণ করেছে।’ বিএনপি দলগতভাবে নাকি জোটবদ্ধভাবে আসন ভাগাভাগির মাধ্যমে আগামী নির্বাচন করবে– এমন প্রশ্নের জবাবে তারেক রহমান বলেন, ‘প্রায় ৬৪টি রাজনৈতিক দল বিগত স্বৈরাচারের সময় যার যার অবস্থান থেকে রাজপথে আন্দোলন গড়ে তোলার চেষ্টা করেছে। আমরা চেষ্টা করেছিলাম কমবেশি একসাথে কাজ করার জন্য। এমনকি আমরা যে ৩১ দফা দিয়েছি রাষ্ট্র পুনর্গঠনের, এটি প্রথমে ২০১৬ সালে আমরা দিয়েছিলাম শুধু বিএনপির পক্ষ থেকে। পরবর্তীতে ভিশন টুয়েন্টি ছিল। যেটা পরবর্তীতে কিছুটা আরেকটু ডেভেলপ করে আমরা ২৭ দফা দিয়েছিলাম।’ ‘পরবর্তীতে আমরা আমাদের সাথে যে রাজনৈতিক দলগুলো আছে তাদের সাথে পরামর্শ করে সকলের মতামত নিয়ে আমরা ৩১ দফা দিয়েছি। কারণটি হচ্ছে যে দলগুলোকে আমরা পেয়েছি আমাদের সাথে রাজপথের আন্দোলনে, আমরা চাই সকলকে সাথে নিয়ে রাষ্ট্র পুনর্গঠন করতে। সকলের মতামতকে সাথে নিয়ে আমরা রাষ্ট্র পুনর্গঠন করতে চাই।’ নির্বাচনে অংশ নেবেন কি না– এমন প্রশ্নের জবাবে তারেক রহমান বলেন, ‘কেন নেব না? অবশ্যই নেব’। প্রধানমন্ত্রী পদের প্রত্যাশী হিসেবে তারেক রহমানকে দেখা যাবে কি না জানতে চাইলে তিনি বলেন, ‘এটির সিদ্ধান্ত তো বাংলাদেশের জনগণের।’ খালেদা জিয়া কি নির্বাচনে কোনো ভূমিকায় থাকবেন– এমন প্রশ্নের জবাবে বিএনপির ভারপ্রাপ্ত চেয়ারম্যান বলেন, ‘আমি সেই দলের (বিএনপি) একজন কর্মী হিসেবে বিশ্বাস করি বা বিশ্বাস করতে চাই গণতন্ত্রকে পুনঃপ্রতিষ্ঠিত করার প্রথম পদক্ষেপ হিসেবে যেই প্রত্যাশিত, জনপ্রত্যাশিত যে নির্বাচনটি অনুষ্ঠিত হতে যাচ্ছে, উনার শারীরিক সক্ষমতা যদি এলাও করে উনাকে নিশ্চয়ই উনি কিছু না কিছু ভূমিকা রাখবেন।’ ডাকসু নির্বাচনের ফলাফল জাতীয় রাজনীতিতে কোনো প্রভাব ফেলতে পারে কি না জানতে চাইলে তারেক রহমান বলেন, ‘আমি যেটা দেখলাম বিভিন্ন মিডিয়াতে কিছু ব্যক্তি, যেমন-মান্না ভাই, ওনাকে উনি তো বোধ হয় দুবার ভিপি ছিলেন। আমার থেকে অনেক অভিজ্ঞতা সম্পন্ন রাজনীতিবিদ।’ ‘আমরা যদি উনার বক্তব্য শুনে থাকি বা ধরে থাকি তাহলে তো আমি মনে করি না কোনো কারণ আছে। ছাত্ররাজনীতি ছাত্ররাজনীতির জায়গায়, জাতীয় রাজনীতি জাতীয় রাজনীতির জায়গায়।’",
    "url": "https://www.dhakapost.com/politics/399863",
    "date": "2025-10-06T11:42:21+06:00",
    "author": "বিবিসি বাংলা",
    "category": "politics",
    "language": "bn",
    "token_count": 394,
    "scraped_at": "2026-02-05T13:49:03.069924"
  },
  {
    "title": "পিআর পদ্ধতি নিয়ে সিদ্ধান্ত আগামী নির্বাচিত সংসদেই : মির্জা ফখরুল",
    "body": "পিআর পদ্ধতি নিয়ে সিদ্ধান্ত আগামী নির্বাচিত সংসদেই হবে বলে মন্তব্য করেছেন বিএনপি মহাসচিব মির্জা ফখরুল ইসলাম আলমগীর। সোমবার (১৩ অক্টোবর) রাজধানীর গুলশানে বিএনপি চেয়ারপারসনের রাজনৈতিক কার্যালয়ে এক মতবিনিময় সভায় এ মন্তব্য করেন তিনি। খ্রিষ্টান সম্প্রদায়ের বিভিন্ন শ্রেণিপেশার সদস্যদের সঙ্গে এ মতবিনিময় সভা অনুষ্ঠিত হয়। এতে খ্রিষ্টান সম্প্রদায়ের সদস্যরা তাদের বিভিন্ন সমস্যা এবং আসন্ন নির্বাচনে বিএনপির প্রার্থী হিসেবে মনোনয়নের বিষয়টি তুলে ধরেন। মির্জা ফখরুল বলেন, ‘আজ যখন পিআরের বিষয়টা সামনে আসছে… তার জন্য আন্দোলন হচ্ছে তখন স্বাভাবিকভাবে যারা অতি দ্রুত একটা নির্বাচন চান দেশে গণতন্ত্রকে পুনঃপ্রতিষ্ঠা করার জন্য, গণতান্ত্রিক সরকার গঠন করার জন্য, গণতান্ত্রিক পার্লামেন্ট গঠন করার জন্য, তারা, আমরা উদ্বিগ্ন হই।’ বিএনপি মহাসচিব বলেন, ‘সেজন্য আমরা খুব পরিষ্কার করে বলেছি যে, পিআর আগামী পার্লামেন্টের ওপরে ছেড়ে দিতে হবে। পার্লামেন্টের প্রতিনিধিরা যদি মনে করেন যে, এটা (বিদ্যমান ভোট পদ্ধতি) থেকে পিআরে যাবে… যাবে; জনগণ যদি মনে করে যে, পিআরে যাবে.. যাবে। কিন্তু এখন তো এটা সম্পর্কে কিছুই জানে না জনগণ।’ তিনি বলেন, ‘পিআর পদ্ধতির সমস্যা হচ্ছে… ব্যক্তির যে স্বাধীনতা থাকে তার নির্বাচিত রিপ্রেজেন্টেটিভ চুজ করার, সেই স্বাধীনতাটা দলকেই চুজ করতে হয়। অর্থাৎ ওই দলকে ভোট দিতে হবে। দল রিপ্রেজেন্টেটিভ নমিনেশন দেবে তাদেরকে পার্লামেন্টে আসার জন্য। এটার সঙ্গে আমাদের দ্বিমত। আমরা জানি, যে ব্যক্তিকে নির্বাচন করতে চাচ্ছেন জনগণ, তাদের পছন্দমতো ব্যক্তিকে ভোট দেবে, সেটা দলের লোকই হবে। এই বিষয়গুলো আমি অবতারণা করলাম এই জন্য যে, এগুলো আমাদের সামনে আসছে।’ এ সময় বিএনপি মহাসচিব আগামী নির্বাচনে খ্রিষ্টান সম্প্রদায়ের সর্বাত্মক সহযোগিতা চান এবং তাদের দাবিগুলো গুরুত্বের সঙ্গে বিবেচনা করার কথা জানান। তিনি বলেন, ‘আগামী নির্বাচনে আপনাদের সহযোগিতা কামনা করছি, পুরো সম্প্রদায়ের। আমরা মনে করি যে, জন গোমেজ শুধু আপনাদের প্রতিনিধি নন, তিনি আমাদের প্রার্থী। তিনি বিএনপির ভালো জায়গায় ছিলেন এবং আছেন।’ বাংলাদেশের আত্মা ঠিক রাখতে হবে বিএনপি মহাসচিব বলেন, ‘একটা জিনিস মনে রাখতে হবে যে, বাংলাদেশের, রাষ্ট্রের, জাতির আত্মা বা সোল। এই আত্মা ১৯৭১ সালে আমরা যে অসাম্প্রদায়িক একটা বাংলাদেশ নির্মাণ করার জন্য যুদ্ধ করেছি, আমাদের যে সোল আছে, এই সোলকে আমরা নষ্ট হতে দিতে চাই না।’ আপনারা সংখ্যালঘু নন মির্জা ফখরুল বলেন, ‘আপনাদের যে দাবি, যেটা দলীয় মনোনয়নের জন্য, নিঃসন্দেহে আমি আমাদের ভারপ্রাপ্ত চেয়ারম্যানের কাছে পাঠিয়ে দেব এবং সেটাকে সবচেয়ে বেশি গুরুত্ব দিয়ে দেখব। এই ব্যাপারে কোনো সন্দেহ নেই। আপনাদের দাবি-দাওয়া, যে কথাগুলো জোরের সঙ্গে বলতে হবে, কখনোই মনে করবেন না যে আপনারা সংখ্যালঘু, সংখ্যালঘিষ্ঠ। আজ যারা এখানে আছেন আপনারা সমাজের বিশিষ্ট ব্যক্তিগণ… সবাই এটা অর্জন করেছেন নিজের গুণাবলি দিয়ে, যোগ্যতা দিয়ে। আপনাদের প্রয়োজনগুলো জোরেই বলতে হবে।’ জুলাই সনদ প্রসঙ্গে ফখরুল বলেন, ‘অনেক রকম রাজনীতি হচ্ছে, অনেক রকম কথা হচ্ছে। আমরা আশা করেছিলাম যে, অন্তর্বর্তীকালীন সরকার এগুলোর ঊর্ধ্বে উঠে একটা নির্বাচন, যেটা সবচেয়ে বেশি প্রয়োজন বাংলাদেশের জন্য… সেই সুষ্ঠু-অবাধ একটা নির্বাচনের ব্যবস্থা করবে। তারা চেষ্টা করছেন, নির্বাচন কমিশন চেষ্টা করছে। কিন্তু মাঝেমাঝেই আমরা এমন কতগুলো বিষয় দেখতে পাই যে বিষয়গুলো আমাদেরকে খুব উদ্বিগ্ন করে তোলে।’ বিএনপি মহাসচিব বলেন, ‘রাষ্ট্রীয় ব্যবস্থাকে পরিবর্তনের জন্য কিছু কিছু জায়গায় সংস্কার কমিশন গঠন করা হয়েছে অনেকগুলো। সেই সংস্কার কমিশনগুলো তাদের মধ্যে আলোচনা শেষ করেছে। রাজনৈতিক দলগুলোর সঙ্গে মতামত নিয়ে তাদের আলোচনা শেষ হয়েছে। আগামী ১৭ তারিখে আমরা সবাই আশা করছি, যেগুলোতে একমত হয়েছে সেগুলোতে সব দল স্বাক্ষর করবে। যেসব বিষয়ে একমত হতে পারিনি সেগুলো আসন্ন নির্বাচনে প্রত্যেকটি রাজনৈতিক দল তাদের ম্যানিফেস্টো হিসেবে নিয়ে আসবে জনগণের সামনে। সেটাকে প্রস্তাব আকারে তারা তুলে ধরবে, সেভাবেই তারা চিন্তা করেছেন।’ খ্রিষ্টান লইয়ার্স অ্যাসোসিয়েশনের প্রেসিডেন্ট আলবার্ট রোজারিওর সভাপতিত্বে এবং বাংলাদেশ খ্রিষ্টান ফোরামের সাধারণ সম্পাদক অনিল লিও কস্তার সঞ্চালনায় আলোচনা সভায় বক্তব্য রাখেন বেনেডিক্ট আলো ডি রোজারিও, পিউস কস্তা, রীতা রোজলীন কস্তা, প্রতাপ আগস্টিন গোমেজ, শংকর প্যাট্রিক কস্তা, আনোয়ার হোসেন প্রমুখ।",
    "url": "https://www.dhakapost.com/politics/401677",
    "date": "2025-10-13T18:04:25+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 557,
    "scraped_at": "2026-02-05T13:49:04.677183"
  },
  {
    "title": "শাপলা প্রতীক নিয়ে ইসির সিদ্ধান্তে বিতর্ক, পক্ষপাতিত্বের অভিযোগ এনসিপি’র",
    "body": "ত্রয়োদশ জাতীয় সংসদ নির্বাচনের আগে রাজনৈতিক দলগুলোর নিবন্ধনের প্রক্রিয়া শুরু হওয়ার পর থেকেই নির্বাচন কমিশন (ইসি) সচিবালয়ে নতুন একটি বিতর্কের জন্ম হয়েছে। জাতীয় নাগরিক পার্টি (এনসিপি) তাদের পছন্দের নির্বাচনী প্রতীক ‘শাপলা’ চেয়ে ইসির কাছে আবেদন করলেও তা নিয়ে আইনি ও রাজনৈতিক জটিলতা তৈরি হয়েছে। এনসিপি’র অভিযোগ, কমিশন বিভিন্ন সময়ে তাদের সিদ্ধান্ত পরিবর্তন করছে এবং কোনো সুস্পষ্ট আইনি কারণ ছাড়াই শাপলা প্রতীক বরাদ্দ না দেওয়ার ব্যাপারে অনড় অবস্থান নিয়েছে। এই ঘটনা নির্বাচন কমিশনের নিরপেক্ষতা নিয়ে প্রশ্ন তুলেছে। বুধবার (২৪ সেপ্টেম্বর) এনসিপি ‘শাপলা’ প্রতীক চেয়ে ইসির সিনিয়র সচিবের কাছে আবেদনে বিস্তারিত তুলে ধরে। এনসিপি’র আবেদন এবং ইসির প্রাথমিক আশ্বাস চিঠিতে এনসিপি জানায়, জাতীয় নাগরিক পার্টি (এনসিপি) গত ২৮ ফেব্রুয়ারি একটি নতুন রাজনৈতিক দল হিসেবে আত্মপ্রকাশ করে। দলের পক্ষ থেকে জানানো হয় যে তারা নিয়মিতভাবে নির্বাচন কমিশনের সঙ্গে বিভিন্ন বিষয়ে আলোচনা ও যোগাযোগ রক্ষা করে আসছে। এনসিপি’র একটি প্রতিনিধি দল গত ৪ জুনে নির্বাচন কমিশনের একজন সদস্যের সঙ্গে বৈঠকে মিলিত হয়, যিনি তাদের আশ্বস্ত করেন যে, ইসির নতুন খসড়া তালিকায় ‘শাপলা’ প্রতীক থাকবে। এই আশ্বাসের পর এনসিপি গত ২২ জুনে নিবন্ধনের জন্য আবেদন করে এবং একই সঙ্গে তাদের পছন্দের প্রতীক হিসেবে ‘শাপলা’ সংরক্ষণের অনুরোধ জানায়। হঠাৎ মত পরিবর্তন ও আইনি বিতর্কের শুরু দলটি জানায়, এনসিপি’র আবেদনের পর হঠাৎই গত ৯ জুলাই সংবাদমাধ্যমে প্রকাশিত হয়, নির্বাচন কমিশন ‘শাপলা’ প্রতীককে নির্বাচনী প্রতীক হিসেবে তালিকাভুক্ত না করার নীতিগত সিদ্ধান্ত নিয়েছে। ইসির পক্ষ থেকে বলা হয়, ‘শাপলা’ যেহেতু বাংলাদেশের জাতীয় প্রতীক, তাই এটি কোনো রাজনৈতিক দলের প্রতীক হতে পারে না। এই সিদ্ধান্তের বিরুদ্ধে এনসিপি গত ১৩ জুলাই নির্বাচন কমিশনে একটি লিখিত আবেদন জমা দেয়। আবেদনে তারা যুক্তি দেয় যে, ইসির এই ব্যাখ্যা আইনিভাবে সঠিক নয়। দলটি ইসিকে দেখায়, জাতীয় প্রতীক হচ্ছে একটি নির্দিষ্ট নকশা, যা শাপলা ফুল, ধানের শীষ, পাট পাতা এবং তারকা সমন্বয়ে গঠিত। এর মধ্যে ‘ধানের শীষ’ এবং ‘তারা’ প্রতীক দুটি ইতোমধ্যেই যথাক্রমে বাংলাদেশ জাতীয়তাবাদী দল (বিএনপি) এবং বাংলাদেশ সমাজতান্ত্রিক দলকে (জেএসডি) বরাদ্দ দেওয়া হয়েছে। এছাড়াও, জাতীয় ফল ‘কাঁঠাল’ ও ‘সোনালি আঁশ” (যা পাটকে নির্দেশ করে) যথাক্রমে বাংলাদেশ জাতীয় পার্টি এবং তৃণমূল বিএনপিকে বরাদ্দ দেওয়া হয়েছে। এনসিপি জোর দিয়ে বলে, যদি জাতীয় প্রতীকের উপাদানগুলো পৃথকভাবে বরাদ্দ দেওয়া যায়, তাহলে ‘শাপলা’ বরাদ্দ দিতেও কোনো আইনি বাধা নেই। ডিজিএফআই এবং অন্যান্য সংস্থার লোগোর প্রসঙ্গ ইসিকে এনসিপি জানায়, এই বিতর্কের মধ্যে গত ৩ আগস্টের এক বৈঠকে প্রধান নির্বাচন কমিশনার (সিইসি) সম্পূর্ণ ভিন্ন একটি কারণ উল্লেখ করেন। তিনি বলেন, ডিজিএফআইসহ বেশ কিছু রাষ্ট্রীয় সংস্থার লোগোতে শাপলা থাকায় এটি এনসিপিকে দেওয়া যাবে না। এনসিপি তাৎক্ষণিকভাবে এই যুক্তির প্রতিবাদ জানায়। তারা ইসির দৃষ্টি আকর্ষণ করে বলে বাংলাদেশ পুলিশের লোগোতে ধানের শীষ, বাংলাদেশ বিমান বাহিনীর লোগোতে ঈগল এবং সুপ্রিম কোর্টের লোগোতে দাঁড়িপাল্লা থাকলেও ইসি অতীতে যথাক্রমে বিএনপি, আমার বাংলাদেশ পার্টি (এবি পার্টি) এবং বাংলাদেশ জামায়াতে ইসলামীকে এই প্রতীকগুলো বরাদ্দ দিয়েছে। এনসিপি’র অভিযোগ, শুধুমাত্র ডিজিএফআই এর লোগোর সঙ্গে সামান্য মিল থাকার কারণে তাদের শাপলা প্রতীক বরাদ্দ না দেওয়াটা বৈষম্যমূলক এবং স্বেচ্ছাচারী। তারা মনে করে, ইসির এই মনোভাব তাদের নিরপেক্ষতা নিয়ে জনমনে প্রশ্ন তৈরি করেছে এবং এর পেছনে একটি বৃহৎ রাজনৈতিক দলের তৎপরতা রয়েছে। চিঠিতে এনসিপি আরও জানায়, সম্প্রতি, মাঠ পর্যায়ের যাচাই-বাছাই শেষে নির্বাচন কমিশন এনসিপিকে রাজনৈতিক দল হিসেবে নিবন্ধনের সিদ্ধান্ত নিলেও তাদের পছন্দের প্রতীক ‘শাপলা’ বরাদ্দ না দেওয়ার ব্যাপারে অনড় রয়েছে। ২৩ সেপ্টেম্বর ইসির সিনিয়র সচিব সংবাদমাধ্যমকে জানান, নির্বাচন পরিচালনা বিধিমালার প্রতীক তালিকায় ‘শাপলা’ অন্তর্ভুক্ত করা হয়নি। এনসিপি এই সিদ্ধান্তকে ‘অপ্রত্যাশিত ও দুঃখজনক’ বলে অভিহিত করেছে। এনসিপি এখন আশা করছে যে, নির্বাচন কমিশন তাদের আগের স্বেচ্ছাচারী মনোভাব ত্যাগ করবে এবং ২০০৮ সালের নির্বাচন পরিচালনা বিধিমালায় প্রয়োজনীয় সংশোধনী এনে তাদের পছন্দের প্রতীক—শাপলা, সাদা শাপলা অথবা লাল শাপলা— এর যেকোনো একটি বরাদ্দ দেবে। এনসিপি মনে করে, ইসির এই সিদ্ধান্ত নিরপেক্ষ এবং অবাধ নির্বাচনের পরিবেশ নিশ্চিত করার আগ্রহের প্রতিফলন হওয়া উচিত।",
    "url": "https://www.dhakapost.com/politics/397368",
    "date": "2025-09-24T20:18:44+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 575,
    "scraped_at": "2026-02-05T13:49:06.255583"
  },
  {
    "title": "বলপ্রয়োগ করে আন্দোলন দমন স্বৈরাচারী মানসিকতার বহিঃপ্রকাশ : শিবির",
    "body": "মূল বেতনের ২০ শতাংশ বাড়িভাড়া ও চিকিৎসা ভাতা বৃদ্ধিসহ তিন দফা দাবিতে রোববার (১২ অক্টোবর) জাতীয় প্রেস ক্লাবের সামনে লাগাতার অবস্থান কর্মসূচি পালনরত শিক্ষকদের ওপর পুলিশের হামলার তীব্র নিন্দা জানিয়েছে বাংলাদেশ ইসলামী ছাত্রশিবির। রোববার (১২ অক্টোবর) রাতে এক যৌথ বিবৃতিতে ছাত্রশিবিরের কেন্দ্রীয় সভাপতি জাহিদুল ইসলাম ও সেক্রেটারি জেনারেল নূরুল ইসলাম সাদ্দাম এ নিন্দা জানান। বিবৃতিতে নেতৃবৃন্দ বলেন, দীর্ঘদিন ধরে বেসরকারি শিক্ষাপ্রতিষ্ঠানের এমপিওভুক্ত শিক্ষক-কর্মচারীরা মূল বেতনের ২০ শতাংশ বাড়িভাড়া ও অন্যান্য ন্যায্য দাবিতে জাতীয় প্রেস ক্লাবের সামনে শান্তিপূর্ণ অবস্থান কর্মসূচি পালন করে আসছেন। পূর্বঘোষণা অনুযায়ী রোববার সকাল ৮টা থেকে কর্মসূচি শুরু হলে বেলা আড়াইটার দিকে বিনা উসকানিতে পুলিশ তাদের ওপর হামলা চালায়। সাউন্ড গ্রেনেড ও জলকামান নিক্ষেপে বেশ কয়েকজন শিক্ষক আহত হন। জাতি গড়ার কারিগরদের ওপর এ ধরনের হামলা অত্যন্ত ন্যক্কারজনক ও লজ্জাজনক। নেতৃবৃন্দ আরও বলেন, শিক্ষকতাকে মহান পেশা বলা হলেও, দুঃখজনকভাবে এই পেশার মানুষদের প্রাপ্য মর্যাদা ও ন্যায্য অধিকার আজও নিশ্চিত হয়নি। নেতৃবৃন্দ বলেন, আমরা মনে করি, দাবি আদায়ের আন্দোলন একটি গণতান্ত্রিক অধিকার। কিন্তু বারবার বলপ্রয়োগ করে আন্দোলন দমন করার প্রবণতা নিছক স্বৈরাচারী মানসিকতার বহিঃপ্রকাশ। শিক্ষকদের ওপর হামলার এ সংস্কৃতি অবিলম্বে বন্ধ করতে হবে। একই সঙ্গে অতি দ্রুত সময়ের মধ্যে শিক্ষকদের ন্যায্য দাবিগুলো বিশেষ বিবেচনায় নিয়ে আলোচনার মাধ্যমে শান্তিপূর্ণ সমাধানের জন্য সরকারের প্রতি আহ্বান জানাচ্ছি।",
    "url": "https://www.dhakapost.com/politics/401501",
    "date": "2025-10-13T02:12:22+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 195,
    "scraped_at": "2026-02-05T13:49:07.844416"
  },
  {
    "title": "আ.লীগকে টিকিয়ে রাখতে ভারত প্রত্যক্ষ ও পরোক্ষ সমর্থন দিয়েছে",
    "body": "আওয়ামী লীগ গত ১৬ বছর জুলুম, অত্যাচার ও গণহত্যা করে ক্ষমতায় টিকে থাকতে ভারত প্রত্যক্ষ ও পরোক্ষভাবে সমর্থন দিয়েছিল বলে মন্তব্য করেছেন জাতীয় নাগরিক পার্টির (এনসিপি) আহ্বায়ক নাহিদ ইসলাম। রোববার (২ নভেম্বর) রাজধানীর বাংলামোটরে এনসিপির কেন্দ্রীয় কার্যালয় সমসাময়িক রাজনৈতিক প্রসঙ্গে ব্রিফিংয়ে তিনি এ কথা বলেন। তিনি বলেন, ভারত বাংলাদেশে আওয়ামী লীগকে সমর্থন দিয়েছে। এই গত ১৬ বছরে আওয়ামী লীগ মানুষের ভোটাধিকার হরণ করে, নানান জুলুম করে, গণহত্যা করে ক্ষমতায় টিকেছিল। এখানে ভারতের প্রত্যক্ষ ও পরোক্ষভাবে সমর্থন ছিল। ভারত যদি বাংলাদেশের সঙ্গে ভালো সম্পর্ক চায়, তাহলে অবশ্যই ভারতকে আওয়ামী লীগের চোখে বাংলাদেশকে দেখার নীতি সেই জায়গা থেকে সরে আসতে হবে। বাংলাদেশের জনগণের সঙ্গে সম্পর্ক তৈরি করতে হবে। ‘বাংলাদেশে কে সরকার গঠন করলো, কে করলো না বা বাংলাদেশের রাজনীতিতে হস্তক্ষেপের বা প্রভাব বিস্তারের যে চেষ্টা ভারত সবসময় করে আসে। সেই জায়গা থেকে ভারতকে ফেরৎ আসতে হবে। বাংলাদেশের সঙ্গে একটি সমতা এবং মর্যাদার ভিত্তিতে সম্পর্ক স্থাপন করতে হবে। বাংলাদেশের সঙ্গে যে সংকটগুলো রয়েছে, নদী এবং সীমান্ত হত্যাসহ আরো কতগুলো বিষয় সেই সংকটগুলা সুরাহা করতে হবে।’ ভারতকে সবার আগে জুলাই গণঅভ্যুত্থানকে স্বীকৃতি দিতে হবে জানিয়ে তিনি বলেন, গণহত্যাকারী কাউকে সেই দেশে ঠাঁই দেওয়া যাবে না। ভারত যখন শেখ হাসিনাকে সেই দেশে আশ্রয় দিয়েছে, এর মধ্য থেকেই কিন্তু তারা গণহত্যাকারীদের পক্ষে অবস্থান নিয়েছে। ফলে সেই জায়গা থেকে ভারতের সঙ্গে যতদিন জুলাই গণঅভ্যুত্থানের প্রশ্নে ভারত তার অবস্থান পরিষ্কার না করছে, বাংলাদেশের জনগণের কাছে নতুন করে সম্পর্কে হাত বাড়িয়ে না দিচ্ছে, ততদিন কিন্তু ভারতের সঙ্গে সম্পর্ক শীতলতা থাকবে। জাতীয় নাগরিক পার্টির জায়গা থেকেও যেমন এই বিষয়টা থাকবে এবং বাংলাদেশের সামগ্রিক জনগণের জায়গা থেকেও ভারতকে তারা প্রতিবেশী রাষ্ট্র হিসেবে বন্ধু রাষ্ট্র হিসেবে গ্রহণ করতে পারবেন না। তিনি বলেন, সংস্কারের পক্ষে কেউ না থাকলে তাদের সঙ্গে আমাদের জোটে যাওয়া সম্ভব নয়। আমরা আমাদের মতো প্রস্তুতি নিচ্ছি। আমাদের মৌলিক দাবি, যেমন– সংস্কার ও বাংলাদেশকে নতুনভাবে গড়ে তোলা, আওয়ামী ফ্যাসিবাদ থেকে বাংলাদেশকে একেবারে বের করে আনা, বৈদেশিক আধিপত্যবাদ থেকে বের করে আনা। এই দাবিগুলোর সঙ্গে কাছাকাছি কেউ থাকলে আমাদের যদি ঐক্যবদ্ধ হতে হয় বা সমঝোতায় যেতে হয়, সেটি তখন আমরা বিবেচনায় রাখব। দরজা আমাদের খোলা আছে। কিন্তু এখনও কোনো সিদ্ধান্ত চূড়ান্ত হয়নি। নাহিদ ইসলাম বলেন, ৩০০ আসন ধরে এগোচ্ছি। ঢাকা থেকেই আমি দাঁড়াব। আর কে কোন আসনে দাঁড়াবে, আমরা প্রার্থীর তালিকা এই মাসেই দিতে পারি। এনসিপির এ নেতা বলেন, জামায়াতের কার্যক্রমে মনে হচ্ছে তারা নির্বাচনকে পেছনোর অভিসন্ধি বা দুর্ভিসন্ধি আছে কি না। এক দল সংস্কারকে ভেস্তে দিচ্ছে, আরেক দল নির্বাচনকে পিছিয়ে দিচ্ছে। কিন্তু আমরা এর কোনোটাই চাই না। আমরা চাই, যথাসময়ে নির্বাচন হবে এবং জুলাই সনদও আইনি ভিত্তি পাবে। তাই এই দুটি দলসহ সব দলের প্রতি আমাদের আহ্বান থাকবে, তারা যেন ঐক্যবদ্ধভাবে এক জায়গায় আসে। আমরা এই পরিস্থিতির উত্তরণ ঘটাতে চাই। তিনি বলেন, গণভোট নির্বাচনের দিনও হতে পারে, নির্বাচনের আগেও হতে পারে, তবে এটিই মূল বিষয় নয়। এটি আগে করলেও ভালো, কিন্তু সমস্যা থাকলে নির্বাচনের দিনও করা যেতে পারে। এটা মূল বিষয় নয়। আদেশ জারি করাও বাস্তবায়ন করাটা মূল বিষয়। জুলাই সনদ তথাকথিত প্রেসিডেন্ট যিনি আছেন, অর্থাৎ, প্রেসিডেন্ট অফিস থেকে জারি হলে এই জুলাই সনদের আইনি ও রাজনৈতিক ভিত্তি তৈরি হবে না। বরং জুলাই গণ-অভ্যুত্থানের আকাঙ্ক্ষার বিরুদ্ধে কফিনে শেষ পেরেক মারা হবে। তাই জুলাই সনদ প্রধান উপদেষ্টা ড. মুহাম্মদ ইউনূসকে জারি করতে হবে। বিএনপির স্থায়ী কমিটির সদস্য মেজর (অব.) হাফিজ উদ্দিন আহমেদের এক বক্তব্যের পরিপ্রেক্ষিতে নাহিদ ইসলাম বলেন, সংস্কারের বিপক্ষে অবস্থান নিলে তাহলে শুধু নির্বাচনে জয় নয়, বরং রাজনীতি থেকে তাদের হারিয়ে যেতে হবে।",
    "url": "https://www.dhakapost.com/politics/406369",
    "date": "2025-11-02T15:03:34+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 533,
    "scraped_at": "2026-02-05T13:49:11.059547"
  },
  {
    "title": "জাতীয় নির্বাচনের সঙ্গে গণভোট চায় বিএনপি",
    "body": "জাতীয় সংসদ নির্বাচনের সঙ্গে গণভোটের বিষয়ে মতামত দিয়েছে বিএনপি। তারা জাতীয় নির্বাচনের আগে আরেকটি নির্বাচন চান না বলেও জানান। বুধবার (৮ অক্টোবর) ফরেন সার্ভিস একাডেমির মিলনায়তনে জাতীয় ঐকমত্য কমিশনের বৈঠকে বিএনপির স্থায়ী কমিটির সদস্য সালাহ উদ্দিন আহমদ গণভোট বাস্তবায়নের প্রক্রিয়ার বিষয়ে তিনি এসব কথা বলেন। গণভোট কবে হতে পারে সেই পরামর্শ দিয়ে সালাহ উদ্দিন বলেন, সামনে যে জাতীয় সংসদ নির্বাচন অনুষ্ঠিত হবে, ইনশাল্লাহ সেই নির্বাচনের আগে। আমাদের সময় আছে, নির্বাচনের সময়টাও যদি ধরি, তাও সাড়ে তিন মাস- নভেম্বর, ডিসেম্বর, জানুয়ারি এবং ফেব্রুয়ারি মাস। কারণ অক্টোবরের আমরা এখন প্রায় সেকেন্ড হাফের দিকে আছি। এই সময়ের মধ্যে জাতীয় নির্বাচন অনুষ্ঠানের তফসিলটা ঘোষণা হবে। তাহলে আমাদের হাতে সময় থাকে এক থেকে দেড় মাস। এখন বাস্তবতা কি এবং প্রয়োজনীয়তাটা কি জুলাই জাতীয় সনদের পক্ষে জনগণের মতামত যদি আসে। আমরা মনে করি আসবে ইনশাআল্লাহ। সুতরাং আমরা অনুমান করতে পারি যে জনগণ সংস্কার চায়, সব রাজনৈতিক দল সংস্কার চায়, জুলাই সনদ বাস্তবায়ন চায়। তিনি বলেন, জুলাই জাতীয় সনদের ভিত্তি যদি রচনা করতে চাই, সেটা তো সেমিলটেনিয়াস ইলেকশনের মধ্যে হতে পারে। এইজন্যই তো আমরা আইনগত ভিত্তি মনে করছি এবং জনগণের সম্মতি এটা। একটা বিশাল নির্বাচনী আয়োজনের মধ্যে যেটা আছি সেরকম আরেকটি আয়োজন যদি তার আগে করি এটা নির্বাচনকে বিলম্বিত করার মত একটা প্রয়াস হবে বলে আমরা মনে করি। সুতরাং এটাকে আমরা পরিহার করি, জাতীয় স্বার্থে আমরা আমাদের রাজনৈতিক স্বার্থ থেকে ঊর্ধ্বে উঠে জাতীয় স্বার্থ এবং দেশের স্বার্থকে বড় করে দেখি। আরেকটা বিশাল আয়োজন, একটা বিশাল অর্থনৈতিক সংশ্লিষ্টতা এবং আইন শৃঙ্খলা বাহিনীর সংশ্লিষ্টতা এগুলো সবকিছু আমরা পরিহার করতে পারব, যদি একই দিনে নির্বাচনের সময় আমরা এই গণভোটের আয়োজনটা করি, শুধু আরেকটা ব্যালট লাগবে। আমরা একাধিক ব্যালেটে ভোট দিতে অভ্যস্ত, স্থানীয় সরকার নির্বাচনগুলোর মতো এখানে কোনো জটিলতা হবে না। বৈঠকে বিএনপির স্থায়ী কমিটির সদস্য সালাহ উদ্দিন আহমদ বলেন, জুলাই সনদ গৃহীত হওয়ার জন্য প্রয়োজনীয় সময়টা সংসদের জন্য স্বাধীনতা থাকতে হবে। সেই পার্লামেন্টে এই সনদগুলো গৃহীত হওয়ার পরে আমরা দ্বিতীয় পক্ষ গঠন করবো কিনা? অবশ্যই গঠন করতে হবে। যখন এই সনদটা গৃহীত হয়ে গেল, সংবিধান সংশোধনী হয়ে গেল, তার ভিত্তিতে তো সেকেন্ড হাউস করাই যাবে এবং সেজন্য আইন প্রণীত হবে, সেজন্য যেভাবে নোট অফ ডিসেন্টে যারা যেভাবে দিয়েছেন তারা যদি সেভাবে সংবিধান সংশোধনী করার সুযোগ পান তাহলে সেভাবে হবে। তিনি বলেন, জুলাই সনদ প্রণয়ন প্রক্রিয়া ইট ইজ ওভার, ইট ইজ ক্লোজড চ্যাপ্টার। এটা আমরা যে যেভাবে সম্মত হয়েছি, সেটা আমরা আলোচনায় আসি, বাস্তবায়ন প্রক্রিয়া নিয়ে আমরা এখানেই থাকি, আদারওয়াইজ আমাদের জন্য একটু অসুবিধা হতে পারে। তিনি বলেন আরও বলেন, জুলাই সনদে এখানে এগ্রিড হয়েছি উইথ নোট অফ ডিসেন্ট ইন সার্টেন পয়েন্ট এবং সেখানে বর্ণিত আছে কি, কীভাবে নোট অফ ডিসেন্ট বাস্তবায়ন হবে। আমরা বলেছি আমরা যে যেভাবে নোট অফ ডিসেন্ট দিয়েছি, সেটা বিবৃতি থাকতে হবে এবং অঙ্গীকারনামায় একটা দফাযুক্ত থাকতে হবে। রাজনৈতিক দলগুলো নির্বাচনী ইশতেহারে সেগুলো উল্লেখপূর্বক যদি জনগণের ম্যান্ডেট প্রাপ্ত হয়, তারা সে মতে ব্যবস্থা নিতে পারবেন। জুলাই সনদ এটা একটা টোটাল প্যাকেজ। এই প্যাকেজ ইন টোটালিটি জুলাই সনদের অন্তর্ভুক্ত থাকবে এবং গণভোটের জন্য যাবে। জুলাই সনদ বাস্তবায়ন নিয়ে সালাহউদ্দিন বলেন, জুলাই সনদ আদেশটা প্রজ্ঞাপন আকারে গ্যাজেট নোটিফিকেশনে যাবে এবং সেই প্রজ্ঞাপনের সূত্র ধরে যে গণভোটের আইনটা হবে সেই গণভোটের আইনটা সেভাবে উল্লেখ থাকবে। যে এই বিষয়ে এই প্রজ্ঞাপনে জুলাই সনদ বাস্তবায়নের জন্য জনগণের সম্মতি নেওয়া প্রয়োজন বিধায়, যেহেতু অংশে সেটা দিয়ে সেহেতু এই গণভোট অধ্যাদেশ জারি করা হলো এবং এই গণভোটটা কীভাবে পরিচালিত হবে, সেটার জন্য বিধিবিধান বিদ্যমান গণভোট আইন থেকে নেওয়া যায় আরপিও থেকে নেওয়া যায়। যেভাবে নির্বাচন কমিশনে ভোট পরিচালনা করে সে সমস্ত বিধিবিধানগুলো প্রয়োজনে সরকার ইলেকশন কমিশনের সঙ্গে আলোচনা করে বিধি প্রণয়নের ক্ষমতা সেখানে দেওয়া হবে এবং সেই আদেশের মধ্যে জুলাই সনদ আদেশ যেটা প্রজ্ঞাপনের মধ্যে করবেন সেখানেও গণভোটের বিধান কথাটা উল্লেখ থাকা শ্রেয় হবে। যে প্রজ্ঞাপন এই আদেশটা বাস্তবায়নের জন্য গণভোটের আয়োজন করা হবে, সেটাও আদেশের মধ্যে সংযুক্ত করতে পারেন। তিনি বলেন, যদি আমরা ধরে নেই তাহলে পরে সেই গণভোটটা আগে হলো। যে ফলাফল একই দিনে হলেও সে একই ফলাফল দুটোই বাইন্ডিং ক্ষমতা থাকছে, সার্বভৌম ক্ষমতার অনুবলে পার্লামেন্টের উপরে, তাহলে আগে আরেকটা নির্বাচনের আয়োজন করা এই জাতির পক্ষে এ সময়ের মধ্যে কি সম্ভব? অথবা প্রয়োজন কি আছে? এই দুই প্রশ্নের একটা হচ্ছে- সম্ভাবনা আমরা দেখি না। কারণ এই সময়ের মধ্যে আরেকটা মহাযোগ্য জাতীয় সংসদের মত একই আয়োজনটা করতে হবে, শুধু ওইখানে প্রার্থী থাকবে না, সনদেই হবে প্রার্থী।",
    "url": "https://www.dhakapost.com/politics/400584",
    "date": "2025-10-09T00:20:46+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 673,
    "scraped_at": "2026-02-05T13:49:12.696536"
  },
  {
    "title": "দেশবাসীকে বিপদ-আপদে ধৈর্য ধারণ করার আহ্বান জামায়াত আমিরের",
    "body": "আবারও ঢাকা মহানগর ও আশুলিয়া এলাকায় মৃদু ভূমিকম্প অনুভূত হওয়ায় গভীর উদ্বেগ প্রকাশ এবং দেশের জনগণের প্রতি ধৈর্য ধারণ ও আল্লাহ তাআলার উপর তাওয়াক্কুল করার আহ্বান জানিয়েছেন বাংলাদেশ জামায়াতে ইসলামীর আমির ডা. শফিকুর রহমান। শনিবার (২২ নভেম্বর) এক বিবৃতিতে তিনি বলেন, ‘গতকাল (২১ নভেম্বর) ভূমিকম্পের পরে আবার আজ (শরিবার) ঢাকা মহানগরী ও আশুলিয়া এলাকায় মৃদু ভূমিকম্প অনুভূত হওয়ায় গভীর উদ্বেগ প্রকাশ করে জনগণকে বিপদ-আপদে ধৈর্য ধারণ করতে হবে। তিনি আরও বলেন, আল্লাহ বিপদ-আপদ দিয়ে মানুষকে সতর্ক করেন। আমাদের দেশে গত ২১ নভেম্বর ও আজ ২২ নভেম্বর যে ভূমিকম্প সংঘটিত হয়েছে, যা আমাদের জন্য সতর্ক সংকেত। যে কোনো ধরনের বিপদ-আপদ ও প্রাকৃতিক দুর্যোগ থেকে বাঁচার জন্য আমাদের আল্লাহর কাছে বেশি বেশি সাহায্য চাইতে হবে। একমাত্র আল্লাহই আমাদের সব বিপদ-আপদ ও দুর্যোগ থেকে রক্ষা করতে পারেন। সব ধরনের দুর্যোগ মোকাবিলার জন্য জনগণের মধ্যে সচেতনতা সৃষ্টি করা সরকারের দায়িত্ব। জনগণের পাশে থেকে বিপদ মোকাবিলায় জনগণের মনে সাহস সঞ্চার এবং ভূমিকম্পের ক্ষয়-ক্ষতি কমানোর লক্ষ্যে দেশের ঝুঁকিপূর্ণ ভবনগুলো চিহ্নিত করার পাশাপাশি জনগণকে প্রয়োজনীয় প্রশিক্ষণ দিয়ে সহযোগিতার জন্য আমরা সংশ্লিষ্ট এলাকার কর্তৃপক্ষ ও সরকারের প্রতি আহ্বান জানাচ্ছি।”জেইউ",
    "url": "https://www.dhakapost.com/politics/411484",
    "date": "2025-11-23T01:00:33+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 171,
    "scraped_at": "2026-02-05T13:49:21.593355"
  },
  {
    "title": "সুযোগ পেলে কালো সাপগুলো ছোবল মারবে : সারজিস আলম",
    "body": "জাতীয় নাগরিক পার্টি (এনসিপি) উত্তরাঞ্চলের মুখ্য সংগঠক সারজিস আলম বলেছেন, যারা অর্থসহ বিভিন্ন সুযোগ-সুবিধার বিনিময় শয়তানদের আশ্রয় দিয়েছেন এবং দিচ্ছেন তারা সাবধান হয়ে যান। সুযোগ পেলে কালো সাপগুলো আপনাদেরই ছোবল মারবে। মঙ্গলবার (২৩ সেপ্টেম্বর) সকালে ফেসবুকের এক পোস্টে তিনি এসব কথা বলেন। অনেকে মনে করছেন, নিউ ইয়র্কে এনসিপির সদস্য সচিব আখতার হোসেনের ওপর আওয়ামী লীগের নেতাকর্মীদের ডিম নিক্ষেপের ঘটনাকে ইঙ্গিত করে তিনি এ পোস্ট দিয়েছেন। সারজিস লিখেছেন, এই পা-চাটা দালাল এবং জনতার ভয়ে জান নিয়ে পালিয়ে যাওয়া তাদের মা হাসিনা- হাজারের অধিক খুনের নির্দেশ দাতা। বিগত ১৭ বছরে এই দেশে গুম, খুন, বিচার বহির্ভূত হত্যাকাণ্ড, লুটপাট, ধর্ষণ থেকে শুরু করে এমন কোনো ঘৃণিত কাজ ও অন্যায় নেই, যা তারা করেনি। ‘এই অসভ্য জানোয়ারদের বিন্দুমাত্র অনুশোচনা নেই। দালালি করতে করতে আর পা চাটতে চাটতে এরা এদের বিবেকবোধ হারিয়ে ফেলেছে। এরা এদের পরিবার ও আত্মীয়-স্বজনের জন্য অভিশাপ।’ তিনি আরও লেখেন, এই নরপশুদের আর ছাড় দেওয়ার সুযোগ নেই। যারা অর্থসহ বিভিন্ন সুযোগ-সুবিধার বিনিময় এই শয়তানদের আশ্রয় দিয়েছেন এবং দিচ্ছেন তারা সাবধান হয়ে যান। সুযোগ পেলে এই কালো সাপগুলো আপনাদেরই ছোবল মারবে। জাতিসংঘের সাধারণ অধিবেশনে যোগ দিতে সোমবার নিউ ইয়র্কে গেছেন প্রধান উপদেষ্টা ড. মুহাম্মদ ইউনূসসহ বাংলাদেশের প্রতিনিধি দল। তাদের সঙ্গে সফরসঙ্গী হিসেবে রয়েছেন দেশের শীর্ষ কয়েকজন রাজনৈতিক নেতা।",
    "url": "https://www.dhakapost.com/politics/396934",
    "date": "2025-09-23T10:35:24+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 195,
    "scraped_at": "2026-02-05T13:49:23.174043"
  },
  {
    "title": "শান্তর ‘থ্রেট’, মাঠে জবাব দিতে চান মিরাজ",
    "body": "মহান বিজয় দিবস উপলক্ষে কোয়াব আয়োজিত বিশেষ প্রীতি ম্যাচ অনুষ্ঠিত হবে আগামীকাল। যেখানে নাজমুল হোসেন শান্ত ও মেহেদী হাসান মিরাজ অদম্য ও অপরাজেয় দুই দলের নেতৃত্ব দেবেন। আর এই ম্যাচের আগে দুই দলের অধিনায়কের মুখের লড়াই চলমান রয়েছে। আজ (সোমবার) মিরপুরে গণমাধ্যমের মুখোমুখি হয়ে শুরুতে শান্ত বলেন, ‘খুবই এক্সাইটেড। এরকম ম্যাচ খেলার সুযোগ আগে হয়নি। কোনো ছাড়াছাড়ি হবে না, শোয়াই ফেলব একদম। প্রস্তুতি মাঠে দেখতে পাবেন না। সব প্রস্তুতি মুখে মুখে হচ্ছে। মাঠে শোয়াই ফেলতে পারি, না হলে শুয়েও যাইতে পারি। যেকোনো কিছুই হতে পারে।’ জবাবে মিরাজ বলেন, 'যদি খেলার ভেতরে প্রতিদ্বন্দ্বিতা না থাকে তাহলে সেই খেলার কোনো মূল্য হয় না। সো বাবুল স্যার থ্রেট দিয়ে গিয়েছে, শান্ত থ্রেট দিচ্ছে। সো আমরা... যদি ওরা যদি থ্রেট দেয়, আমরাও যদি থ্রেট দিই... সো একটা পক্ষকে তো অবভিয়াসলি সেভ করতে হবে। সো আমরা মাঠে চেষ্টা করব ম্যাচটা জিতে যেন ওদেরকে এই থ্রেটটার জবাবটা দিতে।' পরে গণমাধ্যমের মুখোমুখি হয়ে মিরাজের দলের কোচ সোহেল ইসলাম বলেন, 'আমরা আসলে কথায় বিশ্বাসী না, আমরা মাঠে বিশ্বাসী। আমরা মাঠেই এটার প্রমাণ করব যে কে কাকে শুয়ায়। তো আমরা আসলে সেভাবে রেডি হচ্ছি। তো এটা মাঠের বাইরে কথা চালাচালি হবে এবং আমরা আসলে এগুলা কানে নিচ্ছি না। আমরা আসলে আমাদের মতো রেডি হচ্ছি। আমরা ইনশাল্লাহ মাঠেই এটা প্রমাণ করব।' এই ম্যাচে অদম্য দলের ম্যানেজারের দায়িত্ব পালন করবেন বিসিবির গেম ডেভেলপমেন্ট বিভাগের প্রধান ইশতিয়াক সাদেক। দলটিতে মেন্টরের ভূমিকায় থাকবেন জাতীয় দলের সাবেক অভিজ্ঞ অলরাউন্ডার মাহমুদউল্লাহ রিয়াদ। অপরদিকে অপরাজেয় বাংলার কোচ হিসেবে থাকছেন মিজানুর রহমান বাবুল। ম্যানেজারের দায়িত্বে থাকছেন শেহজাদ মুনিম। মেন্টরের দায়িত্বে থাকবেন জাতীয় দলের সাবেক অধিনায়ক তামিম ইকবাল। অপরাজেয় দল: পারভেজ হোসেন ইমন, নাজমুল হোসেন শান্ত, নুরুল হাসান সোহান, জাকের আলী, শামীম পাটোয়ারি, নাহিদ রানা ও সাকলাইন সজিব, জিসান আলম, এস, এম, মেহেরব অহিন, রাকিবুল হাসান ও রিপন মন্ডল। অদম্য দল: মেহেদী হাসান মিরাজ, নাঈম শেখ হাবিবুর রহমান সোহান, তানজিদ তামিম, তাওহীদ হৃদয়, মাহিদুল ইসলাম অঙ্কন, আফিফ হোসেন, আকবর আলী, মোহাম্মদ সাইফউদ্দিন, হাসান মাহমুদ, তানভির ইসলাম ও শরিফুল ইসলাম।",
    "url": "https://www.dhakapost.com/sports/cricket/416779",
    "date": "2025-12-15T11:55:08+06:00",
    "author": "ক্রীড়া প্রতিবেদক",
    "category": "sports",
    "language": "bn",
    "token_count": 311,
    "scraped_at": "2026-02-05T13:49:27.216879"
  },
  {
    "title": "ফাইল তন্নতন্ন করে খুঁজেও মির্জা ফখরুলের বিরুদ্ধে দুর্নীতির প্রমাণ মেলেনি",
    "body": "বিএনপি মহাসচিব মির্জা ফখরুল ইসলাম আলমগীরের স্ত্রী রাহাত আরা বেগম বলেছেন, তিনি (মির্জা ফখরুল ইসলাম আলমগীর) যখন নির্বাচন করেন ১৯৮৮ সালে, তখন ঠাকুরগাঁও পৌরসভা কিন্তু তলানিতে চলে গিয়েছিল। তখন ঢাকায় তিনি চাকরি ছেড়ে দিয়ে আমাকে ও আমার দুই মেয়েকে ছেড়ে ঠাকুরগাঁওয়ে এসে ঠাকুরগাঁওয়ের হাল ধরেছিলেন। তিনি পৌরসভার মেয়রের নির্বাচন করেছিলেন সাইকেল মার্কা নিয়ে। শনিবার (১৩ ডিসেম্বর) রাতে ঠাকুরগাঁও সদর উপজেলার জামালপুর ইউনিয়নের মহেশালী গ্রামে এক উঠান বৈঠকে এসব কথা বলেন তিনি। রাহাত আরা বেগম বলেন, ২০০১ সালে বিএনপি থেকে মনোনয়ন পেয়ে তিনি এমপি হয়েছিলেন। এমপি হওয়ার পর প্রতিমন্ত্রী হয়েছিলেন। এরপর কৃষিমন্ত্রী হলেন আওয়ামী লীগের মতিয়া চৌধুরী। তখন কৃষিমন্ত্রী মতিয়া চৌধুরী আমার স্বামীর মন্ত্রী থাকাকালীন সময়ের ফাইল তন্নতন্ন করে খুঁজেছিলেন। আমার এক আত্মীয়কে মতিয়া চৌধুরী ডেকে বলেছিলেন, তোমার মির্জা রুহুল আমিন ও তার ছেলে মির্জা ফখরুল ইসলাম আলমগীরের কি কোনো টাকা-পয়সার প্রয়োজন পড়েনি? তারা বাবা-ছেলেই কৃষিমন্ত্রী ছিলেন। কিন্তু তাদের কোনো দুর্নীতির প্রমাণ আমরা পাই নাই। আমরা তন্নতন্ন করে ফাইলগুলো খুঁজেছি কোথাও কোনো চুরি বা দুর্নীতি করেছেন কি না। তিনি আরও বলেন, আমি আজকে বলব আপনাদের স্যার এর আগে কয়েকবার নির্বাচন করেছেন। এবারে নির্বাচনটা ওনার শেষ নির্বাচন। এরপর আর তিনি নির্বাচন করতে পারবেন না। তার অনেক বয়স হয়ে গেছে। এবার একটা সুযোগ এসেছে। তিনি গোটা বাংলাদেশের মহাসচিব, শুধু বিএনপির নয়। তাকে যদি ভোট দিয়ে বা বিএনপিকে ক্ষমতায় আনতে পারেন তাহলে তিনি বড় জায়গায় যাবেন। ১৬ বছর আমরা ক্ষমতায় ছিলাম না। তারপরও মানুষের জন্য অনেক করার চেষ্টা করেছি। বিএনপি যদি আবার ক্ষমতায় আসে ইনশাআল্লাহ আপনাদের একটা নতুন বাংলাদেশ উপহার দেবে। আমাদের নেতা দলের ভারপ্রাপ্ত চেয়ারম্যান তারেক রহমান সাহেবের এরকম পরিকল্পনা আছে। রাহাত আরা বেগম বলেন, আমি আপনাদের অনুরোধ করব আপনারা আপনাদের স্যারকে ভোট দিয়ে আবারও জয়যুক্ত করেন। বিএনপি ক্ষমতায় এলে ইনশাআল্লাহ ঠাকুরগাঁওয়ের উন্নয়ন আরও ত্বরান্বিত হবে। এসময় বিএনপি মহাসচিব মির্জা ফখরুল ইসলাম আলমগীরের ছোট মেয়ে মির্জা সাফারুহ, জেলা মহিলা দলের সভাপতি ফোরাতুন নাহার প্যারিস, সাধারণ সম্পাদক নাজমা পারভিনসহ ইউনিয়ন বিএনপির অঙ্গ ও সহযোগী সংগঠনের নেতাকর্মীরা উপস্থিত ছিলেন। রেদওয়ান মিলন/এসএসএইচ",
    "url": "https://www.dhakapost.com/country/416440",
    "date": "2025-12-14T06:11:30+06:00",
    "author": "জেলা প্রতিনিধি",
    "category": "country",
    "language": "bn",
    "token_count": 306,
    "scraped_at": "2026-02-05T13:49:29.096950"
  },
  {
    "title": "দুর্বলতা ও প্রতিপক্ষের কৌশলে ভরাডুবি ছাত্রদলের, নানামুখী কৌশলে সফল শিবির",
    "body": "ঢাকা বিশ্ববিদ্যালয়ের ৩৮তম কেন্দ্রীয় ছাত্র সংসদ (ডাকসু) নির্বাচনে ছাত্রশিবির সমর্থিত ‘ঐক্যবদ্ধ শিক্ষার্থী জোট’ প্যানেল ভিপি, জিএস, এজিএসসহ ২৮টি কেন্দ্রীয় পদের মধ্যে ২৩টিতে জয় পেয়েছে। অন্যদিকে ছাত্রদলের প্যানেল থেকে কোনো পদেই কেউ জয় পায়নি। বিএনপির ছাত্র সংগঠন ছাত্রদলের এই ভরাডুবি গোটা দেশের রাজনীতিতে যোগ করেছে আলোচনার নতুন মাত্রা। ছাত্র-জনতার আন্দোলনে গত বছরের ৫ আগস্ট আওয়ামী লীগ সরকারের পতনের পর ডাকসু নির্বাচন ছিল দেশে যেকোনো পর্যায়ে প্রথম নির্বাচন। ফলে রাজনৈতিকভাবে এ নির্বাচন নিয়ে মানুষের মধ্যে ব্যাপক আগ্রহ তৈরি হয়। আওয়ামী লীগ শাসনামালে রাজনৈতিকভাবে বেকায়দায় থাকা ছাত্রদল-ছাত্রশিবিরের পাশাপাশি বেশ কিছু নতুন মুখও আলোচনায় ছিল এই নির্বাচন ঘিরে। নির্বাচনে একমাত্র সংগঠন হিসেবে পূর্ণাঙ্গ প্যানেল দিয়েছিল ছাত্রদল। কিন্তু তারা কেন্দ্রীয় একটি পদও পায়নি। শুধু হল সংসদে কয়েকটি পদে জয় পেয়েছেন ছাত্রদলের প্রার্থীরা। এখন প্রশ্ন উঠছে— গত ১৫ বছরের মধ্যে সবচেয়ে ‘সুবিধাজনক’ সময়ে থেকেও ছাত্রদলের এই হাল কেন? নানা মহলে কারণ হিসেবে উঠে আসছে— সাংগঠনিক দুর্বলতা, অন্তর্কোন্দল এবং প্রতিপক্ষের অপপ্রচার মোকাবিলা করতে না পারার মতো বিষয়গুলো। ঢাকা বিশ্ববিদ্যালয়ের শিক্ষার্থীরা বলছেন, বিগত ১৫-১৬ বছর বিশ্ববিদ্যালয় ক্যাম্পাসে ছাত্রদলের রাজনীতির দীর্ঘ অনুপস্থিতি, দীর্ঘ সময়ের অনুপস্থিতির কারণে শিক্ষার্থীদের পরিবর্তিত মানসিকতা ধরতে না পারা, নির্বাচনের প্রস্তুতির ঘাটতি, নেতৃত্ব ও প্রচারণার দুর্বলতা, আনুষ্ঠানিক পরিকল্পনার অভাব, প্রতিপক্ষের কৌশল বুঝতে না পারার কারণে ছাত্রদলের এই ভরাডুবি। মূলত বিগত দেড় দশক ছাত্রলীগের দাপটে ক্যাম্পাসে সক্রিয় থাকতে পারেনি ছাত্রদল। ২০২৪ সালের ৫ আগস্ট আওয়ামী লীগ সরকারের পতনের পর ছাত্রদল ক্যাম্পাসে সক্রিয় হলেও নিজেদের মধ্যকার ‘গ্রুপিং রাজনীতি’ ভুগিয়েছে তাদের। সিনিয়র-জুনিয়র দ্বন্দ্বে ডাকসু নির্বাচনে প্রার্থী মনোনয়ন নিয়ে মতবিরোধ দেখা দিয়েছিল সংগঠনে। যার ফলে, নির্বাচনের তফসিলের পরও প্যানেল ঘোষণা, প্রচারণার কৌশল ও দায়িত্ব বণ্টনে অনেক দেরি করে সংগঠনটি। নেতৃত্ব ও প্রচারণার দুর্বলতাছাত্রদলের নেতাদের সঙ্গে কথা বলে জানা গেছে, ডাকসু নির্বাচনে ছাত্রদলের প্যানেল ঘোষণা নিয়ে সংগঠন ও বিএনপির কেন্দ্রীয় নেতাদের পরামর্শ গ্রহণ করা হয়নি। বিএনপির সম্পাদকমণ্ডলীর একজন নেতা, বিএনপির ভারপ্রাপ্ত চেয়ারম্যানের একজন উপদেষ্টা এবং সংগঠনের বর্তমান সভাপতি-সাধারণ সম্পাদকের সম্মিলিত সিদ্ধান্তে প্যানেল করা হয়। যার ফলে, ছাত্রদলের অনেক প্রার্থী বিশ্ববিদ্যালয়ের শিক্ষার্থীদের কাছে অপরিচিত ছিলেন। এ ছাড়া দীর্ঘ সময় ক্যাম্পাস রাজনীতিতে ছাত্রদলের অনুপস্থিতির কারণে ব্যাপকহারে নতুন কর্মীও তৈরি করা যায়নি। যার কারণে নেতৃত্বও সেভাবে গড়ে ওঠেনি। বিশ্ববিদ্যালয়ের শিক্ষার্থীরা বলছেন, ছাত্রদলের প্যানেলের নির্বাচনী প্রচারণা ছিল অনিয়ন্ত্রিত ও দুর্বল। তাদের সামাজিক মাধ্যমের প্রচার-প্রচারণাও তেমন আকর্ষণীয় ছিল না। প্যানেল ঘোষণার পর ভিপি প্রার্থী আবিদুল ইসলাম খান প্রচারণায় কিছুটা এগোলেও ভোটের জন্য তা পুরোপুরি কার্যকর হয়নি। অনেক ক্ষেত্রে ছাত্রদলের প্রার্থীদের অতিরিক্ত আত্মবিশ্বাসই কাল হয়েছে। এ ছাড়া ডাকসু নির্বাচন ঘিরে ছাত্রদলের বিরুদ্ধে নেতিবাচক প্রচারণায় চালানো হয়েছে। ছাত্রদল জিতলে ছাত্রলীগের মতো গেস্টরুম ও গণরুম সংস্কৃতি ফিরিয়ে আনবে— এমন প্রচারণাও চালানো হয়। ছাত্রলীগ ও ছাত্রদলকে একই মুদ্রার এপিঠ-ওপিঠ দেখিয়ে প্রচারণা চালানো হলেও ছাত্রদলের তরফ থেকে এর উপযুক্ত জবাব আসেনি। ছাত্রদের মনোভাবের পরিবর্তন বুঝতে না পারাঢাকা বিশ্ববিদ্যালয়ের শিক্ষার্থীরা বলছেন, ছাত্রদল এখনো পুরোনো ধারার রাজনীতিতে আটকে আছে। ৫ আগস্টের পর ছাত্রদল সাধারণ ছাত্রদের দাবি-দাওয়া নিয়ে সেইভাবে মাঠে নামতে পারেনি। তারা বরং দলীয় কর্মসূচি নিয়ে বেশি ব্যস্ত সময় পার করেছে। এ ছাড়া আগস্ট পরবর্তী সময়ে সারা দেশে বিএনপির নেতাকর্মীদের চাঁদাবাজি, দখল ও মারামারি ঘটনার প্রভাবও ডাকসু নির্বাচনে পড়েছে। নাম প্রকাশে অনিচ্ছুক ছাত্রদলের ঢাকা বিশ্ববিদ্যালয়ে একজন নেতা বলেন, “শিক্ষার্থীদের পালস না বুঝে পুরোনো ধারার রাজনীতি চালিয়ে যাওয়ার কারণে আমরা গ্রহণযোগ্য হতে পারিনি। তবে, এত অল্প সময়ে যে পরিমাণ ভোট পেয়েছি, তা খারাপ না। ভবিষ্যতে আমাদের বুদ্ধিবৃত্তিক কাজ বাড়াতে হবে এবং নেতাদের মানসিকতায় আমূল পরিবর্তন আনতে পারলে ভালো ফলাফল সম্ভব।” ছাত্রদলের নেতাদের সঙ্গে কথা বলে জানা গেছে, এবারের ডাকসুর নির্বাচনের শুরু থেকে সংগঠনের মধ্যে গুঞ্জন ছিল নির্বাচনের তারিখ পিছিয়ে দেওয়া হবে। যার কারণে কর্মপরিকল্পনা গ্রহণ করতে দেরি করা হয়। ভোটের মাত্র ২০ দিন আগে প্যানেল ঘোষণা করে সংগঠন। এ ছাড়া নির্বাচনের নিরাপত্তা ও লেভেল প্লেয়িং ফিল্ড তৈরি না হওয়ায় সংগঠনের নেতাদের মধ্যে এক ধরনের হতাশাও তৈরি হয়। যার ফলে, প্রার্থীদের মধ্য নির্বাচনী শক্ত মনোবল দেখা যায়নি। ডাকসু নির্বাচনে এই পরাজয়ের পর নিজেদের ব্যর্থতা খুঁজতে ১০ সেপ্টেম্বর বৈঠক করে ছাত্রদল। এ বিষয়ে সংগঠনটির কেন্দ্রীয় কমিটির সভাপতি রাকিবুল ইসলাম বলেন, ‘ডাকসু নির্বাচনের ফলাফলের বিষয়টি পর্যালোচনা করা হচ্ছে। কেন ফলাফল এমন হলো, তা নিয়ে আমরা কাজ করছি। এমন ফলাফলের কারণ খুঁজে বের করার চেষ্টা করছি আমরা।’ নাম প্রকাশে অনিচ্ছুক বিএনপির সম্পাদকমণ্ডলীর একজন নেতা বলেন, বিগত ১৫ বছরের বেশি সময় ছাত্রদল ঢাকা বিশ্ববিদ্যালয়ে ছাত্রলীগের সবচেয়ে বেশি নির্যাতনের শিকার হয়েছে। যার ফলে, তারা সেখানে কোনো কার্যক্রম চালাতে পারেনি। যার ফলে, আমাদের উচিত ছিল সাংগঠনিক দুর্বলতার বিষয়টি বিবেচনায় রেখে শিবির বাদে বাকি সবাইকে নিয়ে সম্মিলিত প্যানেল করা। দলের কেউ কেউ বিষয়টি আলোচনায় তুলেছিল। কিন্তু দুই ব্যক্তির ইচ্ছার কারণে এককভাবে প্যানেল করায় এই ভরাডুবি হয়েছে। বিএনপির মিডিয়া সেলের অন্যমত সদস্য শায়রুল কবির খান ঢাকা পোস্টকে বলেন, উদ্দেশ্য প্রণোদিতভাবে দ্বন্দ্বের বিষয় সামনে নিয়ে আসা মানে ছাত্রদলকে অভিযুক্ত করা। তিনি বলেন, ছাত্রদল দীর্ঘ ১৭টি বছর কতোটা নিপীড়নের মধ্যে টিকে ছিল, সাংগঠনিক কাজে যতটা সক্রিয় থাকা সম্ভব ছিল, এগুলো বিবেচনায় রাখতে হবে। আরেকটি বিষয় সামাজিক যোগাযোগ মাধ্যমে প্রকাশ পেয়েছে— গত ১৭ বছর ছাত্রশিবির কিভাবে ছাত্রলীগের সাথে মিলে মিশে নিজেদের তৈরি করেছে; যা ছাত্রদলের পক্ষে তো সম্ভব নয়। আরও কিছু বিষয় সুক্ষভাবে কাজ করেছে, হয়তো আস্তে আস্তে পরিষ্কার হবে। যেমন, নির্বাচন শুরুর ১৮ মিনিটের মধ্যে ছাত্র দলের সমর্থিত ভিপি প্রার্থী ও প্যানেল নিয়ে গণমাধ্যম নেতিবাচক প্রচার-প্রচারণা শুরু হয় এটাও একটা গভীর পরিকল্পনার অংশ। শিবিরের নানা কৌশল ভালো ফলাফলে ভূমিকা রাখেএবারের নির্বাচনে ছাত্রদলের সবচেয়ে শক্ত প্রতিপক্ষ ছিল জামায়াতে ইসলামীর ছাত্রসংগঠন ছাত্রশিবির। বিগত ১৫-১৬ বছর বিশ্ববিদ্যালয় ক্যাম্পাসে ছাত্রদল রাজনীতি করতে না পারলেও কৌশলে রাজনীতি চালিয়েছে শিবির। শিবিরের ঢাবি শাখার নেতাদের কারও কারও ছাত্রলীগে পদও ছিল। সেই সঙ্গে কোচিং সেন্টার, ছাত্রদের মেসকেন্দ্রিক কার্যক্রমও চলেছে। ফলে ডাকসুর নির্বাচনের শুরু থেকে তারা ছিল সুসংগঠিত এবং অনলাইন-অফলাইন উভয় প্রচারণায় এগিয়ে ছিল। এ ছাড়া চিরাচরিত ধর্মীয় রাজনীতির বাইরে এসে ডাকসু প্যানেলে নারী ও অমুসলিম প্রার্থী রাখার কৌশলও সুবিধা দিয়েছে শিবিরকে। পাশাপাশি আবু সাদিক কায়েম ও এস এম ফরহাদ ক্যাম্পাসে পরিচিত মুখ হওয়ারও সুবিধা পেয়েছে শিবির। দীর্ঘমেয়াদি পরিকল্পনাবিশ্লেষকরা বলছেন, বিশ্ববিদ্যালয় ভর্তির জন্য “ফোকাস” সহ কয়েকটি কোচিং সেন্টার পরিচালনা করে শিবির। সেগুলোতে প্রান্তিক পর্যায়ের আর্থিক অস্বচ্ছল শিক্ষার্থীদের অল্প টাকায়, কাউকে-কাউকে বিনামূল্যেও ভর্তি করিয়ে দেয় তারা। সেখান থেকে দেশের প্রায় সব বিশ্ববিদ্যালয়ে পরীক্ষায় উত্তীর্ণ হয়ে ভর্তি হয় শিক্ষার্থীরা। ঢাকা বিশ্ববিদ্যালয়েও এই কোচিং সেন্টার থেকে প্রতি বছর শত-শত শিক্ষার্থী ভর্তি হন। এই শিক্ষার্থীদের মাধ্যমে সহজে সাংগঠনিক কার্যক্রম পরিচালনা করতে পারে শিবির। এই শিক্ষার্থীরা শিবিরের ভোটব্যাংকের একটি বড় অংশ। এ ছাড়া শিবির আয়োজিত প্রায় সব প্রোগ্রামে নতুন শিক্ষার্থীদের ওপর আলাদা নজর দেওয়া হয়। ছাত্রদল যখন গাছে পাখির বাসা বাঁধে বা মাটির হাঁড়িতে ডাস্টবিন বসানোর কার্যক্রম পরিচালনা করে, তখন শিবির মাসব্যাপী ইফতার আয়োজন, হলগুলোতে পানির ফিল্টার বসানো, জরুরি ও বিনামূল্যে ওষুধ সরবরাহের মতো ধর্মীয় ও সরাসরি শিক্ষার্থীদের উপকারে আসে এমন কার্যক্রম পরিচালনা করেন। তাদের এসব কার্যক্রম পুরো ক্যাম্পাসে নিজেদের সম্পর্কে ইতিবাচক ইমেজ তৈরিতে সহায়তা করে। একইসঙ্গে নতুন-নতুন শিক্ষার্থীদের নিজেদের সংগঠনমুখী করতে সহায়তা করে। ‘পালস’ বুঝে রাজনীতিশিবিরের নেতারা বলছেন, বর্তমান সময়ে শিক্ষার্থীরা পুরোনো রাজনৈতিক ভাষণ শুনতে চায় না। তারা চায় বাস্তব ও সরাসরি যোগাযোগ, নিরাপত্তা ও শান্তিপূর্ণ ক্যাম্পাস। ছাত্রশিবির শিক্ষার্থীদের এই ‘পালস’ বুঝতে পেরেছে। এ কারণেই তারা হল কমিটি দেওয়া থেকে বিরত থেকেছে এবং ডাকসু নির্বাচনে কোনো আনুষ্ঠানিক প্যানেলও ঘোষণা করেনি। বরং তাদের সংশ্লিষ্টরা স্বতন্ত্র প্রার্থী হয়ে হল সংসদে প্রতিদ্বন্দ্বিতা করেছে। শিক্ষার্থীরা বলছেন, বিগত ১৫ বছর ছাত্রলীগের ছায়াতলে থেকে শিবির গোপনে সাংগঠনিক কার্যক্রম পরিচালনা করতে পারার কারণে আগে থেকেই হলে অবস্থান করায় শিক্ষার্থীদের সঙ্গে তাদের পরিচিতি ছিল গভীর। যা জয়ী হতে সাহায্য করেছে। পাশাপাশি হল ও ক্যাম্পাসে সরাসরি উপস্থিতি, সামাজিক যোগাযোগ মাধ্যম ও অনলাইন প্ল্যাটফর্মে সক্রিয়তা, শিক্ষার্থীদের বিভিন্ন কাজে অংশগ্রহণ— সবকিছু শিবিরকে আরও দৃশ্যমান করেছে। সাধারণ শিক্ষার্থীদের সঙ্গে তাদের নিবিড় যোগাযোগ নির্বাচনে ফলাফলে গুরুত্বপূর্ণ ভূমিকা রেখেছে। ছাত্রশিবিরের কেন্দ্রীয় সভাপতি জাহিদুল ইসলাম ঢাকা পোস্টকে বলেন, গত ১৫ বছর ফ্যাসিবাদ কায়েম থাকার কারণে ছাত্র রাজনীতি নিয়ে শিক্ষার্থীদের মধ্যে একটা ট্রমা তৈরি হয়েছিল। সেটা ৫ আগস্ট ছাত্র-জনতার অভ্যুত্থানের মাধ্যমে পরিবর্তন হয়েছে। এর মাধ্যমে শিক্ষার্থীদের এবং শহীদ পরিবারের নতুন যে রাজনৈতিক ধারা, সেটাকে আমরা বোঝার চেষ্টা করেছি, শিক্ষার্থীদের পালস বোঝার চেষ্টা করেছি। শিক্ষার্থীরা ছাত্র রাজনীতির মাধ্যমে ক্যাম্পাসগুলোতে যেমন পরিবেশ চায়, ছাত্রশিবির সেই ধরনের কর্মসূচি গ্রহণ করার চেষ্টা করছে। তিনি আরও বলেন, শুরু থেকে আমরা জুলাইকে ধারণ করে স্মৃতি লিখন প্রতিযোগীতা, সাইন্স ফেস্টের মতো আয়োজন করেছি; যেটা শিক্ষার্থীদের একাডেমিক যোগ্যতায় বেশি সহায়ক ভূমিকা পালন করে। এরপর মেডিকেল ক্যাম্পাসসহ সেবামূলক কার্যক্রম হাতে নিয়েছিলাম। সর্বোপরি নতুন ধারার রাজনীতি যেমন উদারতা, সহনশীলতা দরকার সেটা গ্রহণ করেছি। ডাকসু নির্বাচনে সেটাই মূখ্য ভূমিকা পালন করেছে। কোচিং সেন্টার প্রসঙ্গে শিবিরের শীর্ষ এই নেতা বলেন, আমরা সরাসরি পরিচালনা করি না। কিন্তু সেই কোচিং সেন্টারগুলোর সঙ্গে আমাদের সংশ্লিষ্টতা আছে। হ্যাঁ, আমরা ছাত্র কল্যাণ সংশ্লিষ্ট অনেক কার্যক্রম পরিচালনা করি, বিশ্ববিদ্যালয়ে যারা ভর্তির সুযোগ পায় তাদের অধিকাংশ নিম্ন আয়ের পরিবারের এবং গ্রাম থেকে উঠে আসে। অধিকাংশের আর্থিক অস্বচ্ছলতা থাকে। সেই ক্ষেত্রে যারাই আমাদের কাছে সহযোগিতা চায়, চেষ্টা করি করার। এটা আমাদের ছাত্র কল্যাণ কার্যক্রমের অংশ। ছাত্রলীগের ছায়াতলে থাকার প্রসঙ্গে তিনি বলেন, এটা আসলে ছাত্রদলের অভিযোগ, সেটা সাধারণ শিক্ষার্থীরা প্রত্যাখান করেছে। এটা যে মিথ্যা অভিযোগ সেটা শিক্ষার্থীরা ব্যালটের মাধ্যমে দিয়েছে। এসএআর/এএইচআর/এনএফ",
    "url": "https://www.dhakapost.com/politics/394515",
    "date": "2025-09-13T13:28:53+06:00",
    "author": "সাদ আদনান রনি",
    "category": "politics",
    "language": "bn",
    "token_count": 1366,
    "scraped_at": "2026-02-05T13:49:30.906866"
  },
  {
    "title": "অগ্নিকাণ্ডে নিহতদের পরিবারপ্রতি ১ লাখ টাকা সহায়তার ঘোষণা জামায়াত আমিরের",
    "body": "রাজধানীর মিরপুরের শিয়ালবাড়ি এলাকায় ভয়াবহ অগ্নিকাণ্ডে নিহত প্রতিটি পরিবারের জন্য তাৎক্ষণিকভাবে এক লাখ টাকা করে অনুদান দেওয়ার ঘোষণা দিয়েছেন বাংলাদেশ জামায়াতে ইসলামীর আমির ডা. শফিকুর রহমান। মঙ্গলবার (১৪ অক্টোবর) দুপুরে রূপনগর এলাকার একটি পোশাক কারখানা ও রাসায়নিক গুদামে ভয়াবহ অগ্নিকাণ্ডের ঘটনায় এখন পর্যন্ত ১৬ জনের মৃত্যু ও কয়েকজনের গুরুতর আহত হওয়ার খবর পাওয়া গেছে। রাতেই ঘটনাস্থলে ছুটে যান জামায়াত আমির ডা. শফিকুর রহমান। তিনি কারখানার ক্ষতিগ্রস্ত অংশ ঘুরে দেখেন এবং সেখানে উপস্থিত প্রশাসন, আইনশৃঙ্খলা বাহিনী ও ফায়ার সার্ভিসের কর্মকর্তাদের সঙ্গে কথা বলেন। পাশাপাশি আহত ও নিহতদের বিষয়ে খোঁজখবর নেন। এ সময় তার সঙ্গে ছিলেন ঢাকা মহানগরী উত্তর জামায়াতের নায়েবে আমির আবদুর রহমান মুসা, ঢাকা-১৪ আসনে দলীয় মনোনীত প্রার্থী ব্যারিস্টার মীর আহমাদ বিন কাসেম (আরমান) এবং ঢাকা-১৬ আসনে প্রার্থী কর্নেল (অব.) আবদুল বাতেন। নিহতদের পরিবারপ্রতি এক লাখ টাকা করে তাৎক্ষণিক অনুদান ঘোষণা করে ডা. শফিকুর রহমান বলেন, এই দুর্ঘটনায় যারা প্রিয়জন হারিয়েছেন, তাদের শোকের গভীরতা ভাষায় প্রকাশ করা সম্ভব নয়। তারা গরিব ও পরিশ্রমী মানুষ, পেটের দায়ে কাজ করতে এসে প্রাণ দিয়েছেন। এই কঠিন সময়ে তাদের পাশে দাঁড়ানো আমাদের মানবিক দায়িত্ব। তিনি জামায়াতের স্থানীয় নেতাকর্মীদের দ্রুত ক্ষতিগ্রস্ত পরিবারগুলোর পাশে দাঁড়াতে নির্দেশ দেন এবং বলেন, সরকার, সমাজের বিত্তবান ব্যক্তি, মানবিক সংস্থা ও সংগঠনগুলো এগিয়ে এলে এই পরিবারগুলোর কষ্ট কিছুটা লাঘব হবে। এর আগে এক শোকবার্তায় জামায়াত আমির বলেন, রাজধানীর মিরপুরের পোশাক কারখানা ও রাসায়নিক গুদামে ভয়াবহ অগ্নিকাণ্ডে ১৬ জন শ্রমজীবী মানুষের মর্মান্তিক মৃত্যুতে আমি গভীরভাবে শোকাহত। ইন্নালিল্লাহি ওয়া ইন্না ইলাইহি রাজিউন।নিহতদের প্রতি আমি গভীর সমবেদনা জানাই এবং আল্লাহর কাছে দোয়া করি—তিনি যেন তাদের ক্ষমা করেন, শহীদের মর্যাদা দান করেন এবং জান্নাত নসিব করেন। আহতদের দ্রুত আরোগ্য দান করুন এবং শোকসন্তপ্ত পরিবারগুলোকে ধৈর্য ধারণের তৌফিক দিন। তিনি অগ্নিকাণ্ডের প্রকৃত কারণ অনুসন্ধানে নিরপেক্ষ তদন্ত পরিচালনা ও দায়ীদের বিরুদ্ধে আইনানুগ ব্যবস্থা গ্রহণের আহ্বান জানান। একই সঙ্গে নিহতদের পরিবারকে উপযুক্ত ক্ষতিপূরণ এবং আহতদের সর্বাত্মক চিকিৎসা সেবা নিশ্চিত করতে সংশ্লিষ্ট কর্তৃপক্ষের প্রতি অনুরোধ জানান। উল্লেখ্য, মঙ্গলবার সকাল ১১টা ৪০ মিনিটের দিকে রূপনগরের গার্মেন্টস প্রিন্টিং কারখানা ও রাসায়নিক গোডাউনে আগুন লাগে। খবর পেয়ে ফায়ার সার্ভিসের প্রথম ইউনিট ১১টা ৫৬ মিনিটে ঘটনাস্থলে পৌঁছে উদ্ধার অভিযান শুরু করে। পরে আরও ১২টি ইউনিট যোগ দেয়। রাত পর্যন্ত আগুনে অন্তত ১৬ জনের মৃত্যুর খবর নিশ্চিত করেছে ফায়ার সার্ভিস।",
    "url": "https://www.dhakapost.com/politics/402010",
    "date": "2025-10-15T04:02:43+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 346,
    "scraped_at": "2026-02-05T13:49:32.645089"
  },
  {
    "title": "মার্কিন দূতাবাসের কর্মকর্তার সঙ্গে চট্টগ্রাম মহানগর জামায়াতের বৈঠক",
    "body": "চট্টগ্রাম মহানগরীর আমির মুহাম্মদ নজরুল ইসলামের সঙ্গে বাংলাদেশে নিযুক্ত মার্কিন দূতাবাসের পলিটিক্যাল-ইকোনমিক কাউন্সিলর এরিক গিলানের এক মতবিনিময় সভা অনুষ্ঠিত হয়েছে। সোমবার (৮ ডিসেম্বর) অনুষ্ঠিত সভায় উপস্থিত ছিলেন মার্কিন দূতাবাসের পলিটিক্যাল স্পেশালিস্ট ফিরোজ আহমেদ, জামায়াতের চট্টগ্রাম মহানগর সেক্রেটারি অধ্যক্ষ নুরুল আমিন, অ্যাসিস্ট্যান্ট সেক্রেটারি মুহাম্মদ উল্লাহ, নগর মহিলা জামায়াতের অ্যাসিস্ট্যান্ট সেক্রেটারি হাসিনা ইয়াসমিন রিনা, অ্যাসিস্ট্যান্ট সেক্রেটারি আয়েশা পারভিন এবং সাংগঠনিক সম্পাদিকা শিরিন জাহান। বৈঠকে চট্টগ্রামসহ দেশের সামগ্রিক নাগরিক উন্নয়ন, ধর্মীয় সহাবস্থান, মানবাধিকার এবং অর্থনৈতিক অগ্রগতির বিভিন্ন দিক নিয়ে গঠনমূলক আলোচনা হয়। এসময় মহানগর আমির মুহাম্মদ নজরুল ইসলাম বলেন, বাংলাদেশ এমন একটি দেশ যেখানে সব ধর্ম ও সম্প্রদায়ের মানুষের সমান মর্যাদা ও অধিকার প্রতিষ্ঠা ইসলামের মৌলিক শিক্ষা। তিনি আমিরে জামায়াতের বক্তব্য পুনরুল্লেখ করে বলেন, এ দেশে কোনো সংখ্যালঘু নেই, সবাই সমান নাগরিক। নাগরিক অধিকার, ন্যায়বিচার, সাম্প্রদায়িক সম্প্রীতি এবং দুর্নীতিমুক্ত বাংলাদেশ গঠনের বিষয়েও বিস্তারিত আলোচনা হয়। মহানগর আমির বলেন, দুর্নীতি জাতির উন্নয়নের অন্যতম প্রধান বাধা। সুশাসন, জবাবদিহিতা ও নৈতিকতার ভিত্তিতে একটি উন্নত বাংলাদেশ গড়তে জামায়াতে দৃঢ় প্রতিশ্রুতিবদ্ধ। চট্টগ্রামের দীর্ঘস্থায়ী জলাবদ্ধতা ও নাগরিক দুর্ভোগ নিরসনে জামায়াতের বিভিন্ন উদ্যোগ এবং সেবামূলক কার্যক্রম সভায় তুলে ধরা হয়। একই সঙ্গে চট্টগ্রাম বন্দর, আন্তর্জাতিক বাণিজ্য এবং দেশের অর্থনৈতিক উন্নয়নে চট্টগ্রামের কৌশলগত গুরুত্ব নিয়েও আলোচনা করা হয়। উভয়পক্ষ স্বচ্ছতা, সহযোগিতা ও টেকসই উন্নয়নের বিষয়ে ইতিবাচক মতামত প্রকাশ করেন। বৈঠকের একটি গুরুত্বপূর্ণ আলোচ্য বিষয় ছিল নারীর শিক্ষা ও ক্ষমতায়ন। জামায়াতের নারী নেত্রীরা আলোচনায় অংশ নিয়ে নারী শিক্ষা, নিরাপত্তা ও নেতৃত্ব বিকাশের বিষয়ে নিজেদের মতামত তুলে ধরেন। মার্কিন প্রতিনিধি নারীদের অংশগ্রহণ এবং নেতৃত্বের সম্ভাবনাকে গুরুত্ব দিয়ে বিষয়টি স্বাগত জানান। সভা শেষে উভয়পক্ষ মানবিক মূল্যবোধ, গণতান্ত্রিক সংস্কৃতি, সামাজিক সহাবস্থান এবং অর্থনৈতিক সমৃদ্ধি অর্জনের লক্ষ্যে ভবিষ্যতেও পারস্পরিক বোঝাপড়া ও গঠনমূলক সংলাপ অব্যাহত রাখার আশাবাদ ব্যক্ত করে।",
    "url": "https://www.dhakapost.com/politics/415201",
    "date": "2025-12-08T18:52:34+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 262,
    "scraped_at": "2026-02-05T13:49:34.263414"
  },
  {
    "title": "জার্মানির সংসদীয় মন্ত্রণালয়ের সেক্রেটারির সঙ্গে গোলাম পরওয়ারের সাক্ষাৎ",
    "body": "ঢাকা সফররত ফেডারেল রিপাবলিক অব জার্মানের অর্থনৈতিক সহযোগিতা, উন্নয়ন ও সংসদীয় মন্ত্রণালয়ের সেক্রেটারি জোহান সাথফের সঙ্গে সৌজন্য সাক্ষাৎ করেছেন জামায়াতে ইসলামীর সেক্রেটারি সাবেক এমপি অধ্যাপক মিয়া গোলাম পরওয়ার। বাংলাদেশ সফর উপলক্ষ্যে ঢাকায় জার্মান দূতাবাস সোমবার (২৭ অক্টোবর) এক অনুষ্ঠানের আয়োজন করা হয়। অনুষ্ঠানে বিভিন্ন দেশের রাষ্ট্রদূত, হাইকমিশনার, কূটনীতিক, রাজনৈতিক ব্যক্তিত্ব, অবসরপ্রাপ্ত সামরিক কর্মকর্তা, সরকারের উচ্চপদস্থ কর্মকর্তা এবং সিভিল সোসাইটির গণ্যমান্য ব্যক্তিরা উপস্থিত ছিলেন। জার্মান রাষ্ট্রদূত ড. রুডিগার লটস ও মিস. ইভানা লটসের আমন্ত্রণে আজ সন্ধ্যায় জার্মান দূতাবাসে আয়োজিত এ বর্ণাঢ্য অনুষ্ঠানে জামায়াতে ইসলামীর সেক্রেটারি জেনারেল সাবেক এমপি অধ্যাপক মিয়া গোলাম পরওয়ার অংশগ্রহণ করেন। সাক্ষাৎকালে অধ্যাপক মিয়া গোলাম পরওয়ার জার্মান সরকারের দীর্ঘস্থায়িত্ব, জার্মান সরকার ও জনগণের অব্যাহত সুখ, শান্তি ও সমৃদ্ধি কামনা করেন। একইসঙ্গে বাংলাদেশ ও জার্মানির মধ্যে বিদ্যমান দ্বিপক্ষীয় বাণিজ্যিক ও কূটনৈতিক সম্পর্ক আরও সুদৃঢ় হবে বলে আশাবাদ ব্যক্ত করেন।",
    "url": "https://www.dhakapost.com/politics/405140",
    "date": "2025-10-27T23:15:34+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 130,
    "scraped_at": "2026-02-05T13:49:35.797534"
  },
  {
    "title": "চাঁদপুরে দুই জনের মরদেহ উদ্ধার",
    "body": "চাঁদপুরের হাজীগঞ্জে মুক্তা আক্তার (৩২) ও নাজিম উদ্দিন (৪২) নামের দুইজনের মরদেহ উদ্ধার করেছে পুলিশ। রোববার (১৪ ডিসেম্বর) সকালে মুক্তা আক্তারর নামের ওই গৃহবধূর মরদেহ হাজীগঞ্জ থানা পুলিশ ও দুপুরে নাজিম উদ্দিনের মরদেহ উদ্ধার করে চাঁদপুর রেলওয়ে পুলিশ। মুক্তা আক্তার হাজীগঞ্জ পৌরসভাধীন মকিমাবাদ এলাকার মোল্লা বাড়ির মুরাদ হোসেন পাভেলের স্ত্রী ও মো. নাজিম উদ্দিন কুমিল্লা জেলার লাকসাম পৌরসভাধীন কুন্দ্রা এলাকার ছালামত আলীর ছেলে। জানা গেছে, এদিন সকাল ৮-১০টার মধ্যে মকিমাবাদ এলাকায় নিজ বাসার কক্ষে সিলিং ফ্যানের সাথে গলায় ওড়না পেঁচিয়ে আত্মহত্যা করেন গৃহবধূ মুক্তা আক্তার। খবর পেয়ে নিহতের মরদেহ উদ্ধার করে হাজীগঞ্জ থানা পুলিশ। নিহতের স্বামী জানান, শ্বশুর বাড়ির বিভিন্ন বিষয় নিয়ে চিন্তা ও মানসিকভাবে হাতাশাগ্রস্ত ছিলেন মুক্তা আক্তার। তবে মুক্তা আক্তারের মাসহ তার পরিবারের সদস্যরা জানান, স্বামী ও তার পরিবারের মানসিক নির্যাতনে অতিষ্ঠ হয়ে মুক্তা আত্মহননের পথ বেঁচে দিয়েছেন। পুলিশ বলছে, মরদেহ উদ্ধার করে সুরতহাল প্রতিবেদন সম্পন্ন ও প্রাথমিকভাবে তথ্য সংগ্রহসহ তদন্ত চলছে। এদিকে এদিন সকালে চাঁদপুর-লাকসাম রেলসড়কের হাজীগঞ্জ রেলস্টেশন সংলগ্ন এলাকায় যুবকের মরদেহ দেখতে পেয়ে স্থানীয়রা হাজীগঞ্জ থানা পুলিশকে খবর দেন। পরে ঘটনাস্থলে হাজীগঞ্জ থানা পুলিশ উপস্থিত হয়ে চাঁদপুর রেলওয়ে পুলিশকে অবহিত করেন। খবর পেয়ে চাঁদপুর রেলওয়ে পুলিশ নিহত যুবকের মরদেহ উদ্ধার করে ময়নাতদন্তের জন্য চাঁদপুর সদর হাসপাতাল মর্গে নিয়ে যান। এদিকে স্যোশ্যাল মিডিয়া ও যুবকের সাথে থাকা জাতীয় পরিচয়পত্র দেখে এবং তার পরিবারের সদস্যরা উপস্থিত হয়ে নাজিম উদ্দিনের মরদেহ চিহ্নিত করেন। তিনি মানসিক প্রতিবন্ধী বলে জানা গেছে। বিষয়টি নিশ্চিত করে হাজীগঞ্জ থানা পুলিশের ভারপ্রাপ্ত কর্মকর্তা (ওসি) মুহাম্মদ আব্দুল জব্বার বলেন, নিহত গৃহবধূর মরদেহ থানা হেফাজতে রয়েছে। পরবর্তীতে আইনানুগ ব্যবস্থা গ্রহণ করা হবে। নাজিম উদ্দিনের মরদেহ উদ্ধারের বিষয়ে তিনি বলেন, চাঁদপুর রেলওয়ে থানায় অবহিত করার পর একজন অফিসার নেতৃত্বে সঙ্গীয় ফোর্স এসে মরদেহ উদ্ধার করে চাঁদপুর নিয়ে গেছেন। আনোয়ারুল হক/এআরবি",
    "url": "https://www.dhakapost.com/country/416690",
    "date": "2025-12-14T22:02:11+06:00",
    "author": "জেলা প্রতিনিধি",
    "category": "country",
    "language": "bn",
    "token_count": 272,
    "scraped_at": "2026-02-05T13:49:39.392226"
  },
  {
    "title": "বেগম জিয়া গণতন্ত্রের জন্য জীবন উৎসর্গ করেছেন : মির্জা ফখরুল",
    "body": "বিএনপির মহাসচিব মির্জা ফখরুল ইসলাম আলমগীর বলেছেন, ‘বেগম জিয়া গণতন্ত্রের জন্য জীবন উৎসর্গ করেছেন। কারাগার থেকেই তার রোগের সূচনা। সেখানে চিকিৎসার অভাবে গুরুতর অসুস্থ হন তিনি।’ বিএনপি চেয়ারপারসন ও সাবেক প্রধানমন্ত্রী বেগম খালেদা জিয়ার রোগমুক্তি কামনায় আজ (শুক্রবার) রাজধানীর নয়াপল্টন মসজিদে আয়োজিত দোয়া মাহফিলে অংশ নিয়ে তিনি এসব কথা বলেন। বিএনপি মহাসচিব বলেন, বাংলাদেশের সব মানুষ দল-মত নির্বিশেষে এই মহান নেত্রীর জন্য দোয়া করছেন। তিনি যেন সুস্থ হয়ে আমাদের মাঝে ফিরে আসেন এবং দেশের এই সংকটময় মুহূর্তে তার অভিভাবকত্বে আমরা যেন উৎরে যেতে পারি, সেজন্য দেশের জনগণ আল্লাহ তায়ালার কাছে আকুতি করেছেন। বেগম খালেদা জিয়ার লন্ডন যাওয়া প্রসঙ্গে বিএনপি মহাসচিব বলেন, ‘দেশনেত্রীর সুস্থতার জন্য চিকিৎসকরা প্রাণপণ চেষ্টা করছেন। আগামীকাল কাতারের পাঠানো এয়ার অ্যাম্বুলেন্স পৌঁছালে রোববার লন্ডনে নেওয়া হবে বেগম জিয়াকে। তবে উনি ফ্লাই করতে পারবেন কি না সেটা চিকিৎসকরা সিদ্ধান্ত নেবেন। তিনি এখনো গুরুতর অসুস্থ। সে কারণে তিনি ফ্লাই করতে পারবেন কি না সেটা চিকিৎসকরা নিশ্চিত করলে তারপর তাকে নিয়ে লন্ডনের উদ্দেশে রওনা দেওয়া হবে। সবার কাছে দলীয় চেয়ারপারসনের সুস্থতার জন্য দোয়া চেয়ে মির্জা ফখরুল বলেন, আসুন আমরা সবাই মিলে পরম করুণাময়ের কাছে দোয়া করি, যিনি আজীবন গণতন্ত্রের জন্য লড়াই করে গেছেন, সেই নেত্রী যেন সুস্থ হয়ে আমাদের কাছে ফিরে আসেন।",
    "url": "https://www.dhakapost.com/politics/414491",
    "date": "2025-12-05T16:01:33+06:00",
    "author": "ঢাকা পোস্ট ডেস্ক",
    "category": "politics",
    "language": "bn",
    "token_count": 191,
    "scraped_at": "2026-02-05T13:49:40.971306"
  },
  {
    "title": "বিএনপির রাজনীতির তিন প্রজন্ম মাওলানা ভাসানীর কাছে ঋণী : আলাল",
    "body": "বিএনপি চেয়ারপার্সনের উপদেষ্টা অ্যাডভোকেট সৈয়দ মোয়াজ্জেম হোসেন আলাল বলেছেন, বিএনপির রাজনীতির তিন প্রজন্ম—বেগম খালেদা জিয়া, জিয়াউর রহমান এবং তারেক রহমান জাতীয়তাবাদী দীক্ষা ও দেশপ্রেমের শিক্ষার জন্য মাওলানা ভাসানীর কাছে ঋণী। রোববার (১৬ নভেম্বর) জাতীয় প্রেসক্লাবে মাওলানা আবদুল হামিদ খান ভাসানীর ৪৯তম মৃত্যুবার্ষিকী উপলক্ষ্যে আয়োজিত আলোচনা সভায় তিনি এ কথা বলেন। আলাল বলেন, মাওলানা ভাসানী সাধারণ জীবনযাপন করলেও অসাধারণ চিন্তা করতে পারতেন এবং তার চিন্তাভাবনাকে রাজনীতিতে প্রয়োগ করতে পারদর্শী ছিলেন। তিনি আরও বলেন, মাওলানা ভাসানী যে ‘ধানের শীষ’ প্রতীকের মাধ্যমে নির্বাচন করতেন, তা আজ বাংলাদেশের সবচেয়ে জনপ্রিয় প্রতীকের মধ্যে একটি। শহীদ রাষ্ট্রপতি জিয়াউর রহমান এই প্রতীককে জনগণের কাছে উপহার হিসেবে দেন, যা বাংলাদেশের নির্বাচনী রাজনীতিতে অনন্য বৈশিষ্ট্য বহন করে। আলাল আরো বলেন, মাওলানা ভাসানীর জীবন থেকে আমরা সিম্পল লিভিং, হাই থিংকিং মতো দৃষ্টান্ত গ্রহণ করতে পারি। তিনি জিয়াউর রহমানের জীবন ও দেশের মানুষের প্রতি তার নিঃস্বার্থ ভালোবাসা উদাহরণ হিসেবে তুলে ধরেন। মওলানা ভাসানী মৃত্যুবার্ষিকী পালন জাতীয় কমিটির সদস্য সচিব বিএনপির ভাইস চেয়ারম্যান শামসুজ্জামান দুদুর সভাপতিত্বে ও কৃষকদলের সাবেক দপ্তর সম্পাদক এস কে সাদির সঞ্চালনায় আলোচনা সভায় উপস্থিত ছিলেন বিএনপির মহাসচিব মির্জা ফখরুল ইসলাম আলমগীর, মুক্তিযোদ্ধা দলের সভাপতি ইসতিয়াক আজিজ উলফাত, বিএনপির নির্বাহী কমিটির সদস্য মাইনুল ইসলাম, ন্যাশনাল লেবার পার্টির চেয়ারম্যান লায়ন ফারুক রহমান প্রমুখ।",
    "url": "https://www.dhakapost.com/politics/409928",
    "date": "2025-11-16T18:00:40+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 193,
    "scraped_at": "2026-02-05T13:49:42.594489"
  },
  {
    "title": "সেই কেন্দ্রীয় নেতাকে এবার চূড়ান্তভাবে অব্যাহতি দিল এনসিপি",
    "body": "সংগঠনের শৃঙ্খলা ভঙ্গ করায় কেন্দ্রীয় সংগঠক মুনতাসির মাহমুদকে স্থায়ীভাবে অব্যাহতি দিয়েছে জাতীয় নাগরিক পার্টি (এনসিপি)। বুধবার (৫ নভেম্বর) রাতে এক বিজ্ঞপ্তিতে এ তথ্য জানান এনসিপির দপ্তর সেলের সদস্য সাদিয়া ফারজানা দিনা। এতে জানানো হয়, গত ১২ অক্টোবর তারিখে এনসিপি/কেন্দ্র/শোকজ/২০২৫-২০২৬/১৪ স্মারকে মুনতাসির মাহমুদকে সাময়িক অব্যাহতি দেওয়া হয় এবং তাকে কেন স্থায়ীভাবে অব্যাহতি দেওয়া হবে না তার লিখিত ব্যাখ্যা জানতে চাওয়া হয়। ওই নোটিশের পরিপ্রেক্ষিতে বিগত ১৪ অক্টোবর মুনতাসির মাহমুদ লিখিত জবাব দিয়েছেন। ওই জবাব পর্যালোচনা করে তার প্রদত্ত ব্যাখ্যা সন্তোষজনক না হওয়ায় এবং পূর্বোক্ত ঘটনায় শৃঙ্খলা কমিটির কার্যক্রম চলমান অবস্থায় তাকে সতর্ক করা সত্ত্বেও বারবার সংগঠনের শৃঙ্খলা ভঙ্গ করায় জাতীয় নাগরিক পার্টি-এনসিপির আহ্বায়ক মো. নাহিদ ইসলাম ও সদস্যসচিব আখতার হোসেনের নির্দেশক্রমে তাকে দল থেকে অব্যাহতি দেওয়া হলো।",
    "url": "https://www.dhakapost.com/politics/407262",
    "date": "2025-11-05T21:17:43+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 116,
    "scraped_at": "2026-02-05T13:49:44.148833"
  },
  {
    "title": "চাঁদাবাজি-পেশিশক্তির বিরুদ্ধে জনসেবা ও সাংগঠনিক শক্তি দিয়ে লড়তে হবে",
    "body": "সন্ত্রাস, চাঁদাবাজি, পেশিশক্তি বিরুদ্ধে সততা, জনসেবা ও সাংগঠনিক শক্তি দিয়ে আগামী নির্বাচনে লড়াই করতে হবে বলে জানিয়েছেন ইসলামী আন্দোলন বাংলাদেশের আমির মুফতি সৈয়দ মুহাম্মাদ রেজাউল করীম। পীর চরমোনাই বলেছেন, আগামী নির্বাচন হবে পুরোনো বন্দোবস্তের বিরুদ্ধে নতুন বন্দোবস্তের লড়াই। মঙ্গলবার (৪ নভেম্বর) সকাল থেকে ইসলামী আন্দোলন কেন্দ্রীয় কার্যালয়ে অনুষ্ঠিত সংসদ সদস্য প্রার্থীদের কর্মশালায় প্রধান অতিথির বক্তব্যে একথা বলেন তিনি। কর্মশালায় নির্বাচনী নানা কৌশল ও সম্ভাব্য সমস্যা নিয়ে কৌশলগত আলোচনা হয়। কর্মশালায় উপস্থিত ছিলেন– দলের প্রেসিডিয়াম সদস্য মাওলানা নেয়ামতুল্লাহ্ আল ফরিদি, অধ্যাপক আশরাফ আলী আকন, যুগ্মমহাসচিব মাওলানা গাজী আতাউর রহমান, ইঞ্জিনিয়ার আশরাফুল আলম প্রমুখ। সৈয়দ মুহাম্মাদ রেজাউল করীম বলেন, সন্ত্রাস, চাঁদাবাজি, পেশিশক্তি নির্ভর অসুস্থ রাজনীতির বিরুদ্ধে জনসেবা, দেশপ্রেম ও সততার লড়াই। এই লড়াইয়ে আমাদের জিততেই হবে। না হয় জুলাইয়ের জীবন উৎসর্গকারী শহীদ ও আহতদের রক্ত আমাদের অভিশাপ দেবে। পীর সাহেব চরমোনাই বলেন, দেশের মানুষ ইসলামের পক্ষে ঐক্যবদ্ধ হয়েছে। সর্বত্র আজ ইসলামকে রাষ্ট্রপরিচালনায় দেখতে চাওয়া মানুষের উপস্থিতি। এই বাস্তবতায় দেশের সব ইসলামপন্থি শক্তি একত্রে একবাক্স নীতি গ্রহণ করেছে যাতে ইসলাম-মনস্ক মানুষ দ্বিধাগ্রস্ত না হয়। ইসলামপন্থীর এই ঐক্য নতুন সম্ভাবনা তৈরি করেছে। সেই সম্ভাবনাকে কাজে লাগাতে কালোটাকা ও পেশিশক্তির বিরুদ্ধে সততা, জনসেবা ও সাংগঠনিক শক্তি দিয়ে আগামী নির্বাচনে লড়াই করতে হবে। আমরা সর্বোচ্চ চেষ্টা করবো, বিজয় আল্লাহর পক্ষ থেকে আসবে। ইসলামী আন্দোলন আমির বলেন, জুলাই গণ-অভ্যুত্থানের ফলেই ফ্যাসিবাদ উৎখাত হয়েছে, আজকের এই নতুন বাংলাদেশ আমরা পেয়েছি। সেই জুলাইয়ের প্রত্যাশা বাস্তবায়নে কোন কোন দলের অনিহার কারণ আমরা বুঝতে পারি না। জুলাই সনদকে আইনি ভিত্তি দেওয়ার জন্য আমরা তফশিলের আগেই গণভোট আয়োজন করার কথা বলেছি। জুলাইয়ের প্রত্যাশা অনুযায়ী স্বৈরতন্ত্রকে স্থায়ী বিলোপের জন্য পিআর পদ্ধতির কথা বলে যাচ্ছি। আমাদের দাবির মধ্যে কোনো স্বার্থ নেই। আমাদের লক্ষ্য, দেশে যেন আর কোনো দিন, কোনো স্বৈরাচার মাথাচাড়া দিতে না পারে সেই ব্যবস্থা করা। সব রাজনৈতিক দলের প্রতি আহ্বান জানিয়ে পীর চরমোনাই বলেন, আসুন, আলোচনার মধ্যে দিয়ে সব বিভেদ দূর করে একটি আনন্দমুখর শান্তিপূর্ণ নির্বাচনের পরিবেশ তৈরি করি।",
    "url": "https://www.dhakapost.com/politics/406934",
    "date": "2025-11-04T17:36:50+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 297,
    "scraped_at": "2026-02-05T13:49:45.719215"
  },
  {
    "title": "যেদিন নামাজের ইমাম সমাজের ইমাম হবেন সেইদিন সত্যিকারের মুক্তি মিলবে",
    "body": "যেদিন নামাজের ইমাম সমাজের ইমাম হবেন সেইদিন সত্যিকারের মুক্তি মিলবে বলে মন্তব্য করেছেন বাংলাদেশ জামায়াতে ইসলামীর আমির ডা. শফিকুর রহমান। সমাজের ফায়সালা মসজিদের মিম্বর থেকে হবে— এমন স্বপ্নের কথা উল্লেখ করে তিনি বলেন, আমাদের ইমাম এবং খতিব সাহেবেরা কারও করুণার পাত্র হবেন এটা আমরা দেখতে চাই না। খতিব-ইমামদের আসল মর্যাদা তাদের হাতে তুলে দিতে হবে। রোববার (২৩ নভেম্বর) রাজধানীর চীন মৈত্রী সম্মেলন কেন্দ্রে সম্মিলিত ইমাম-খতিব জাতীয় সম্মেলনে এসব কথা বলেন তিনি। জামায়াত আমির বলেন, আমরা যখন জীবিত আপনারা (ইমাম-খতিব) ইমামতি করেন আমরা পেছনে দাঁড়িয়ে যাই। আমরা যখন দুনিয়া থেকে বিদায় নিই, তখনও আপনারা (ইমাম-খতিব) আমাদের ইমাম। শুধু ব্যতিক্রম এতোটুকু। জীবিত অবস্থায় আপনাদের পেছনে দাঁড়াই। আর দুনিয়া থেকে চলে গেলে আমাদের লাশটা সামনে রেখে আপনারা দাঁড়ান। আপনারা হায়াতেও ইমাম মউতেও ইমাম। আমরা এদিক থেকে কলিজার ভেতর থেকে আপনাদের প্রতি আজীবন সম্মান দেখাতে চাই। রাসূলে কারীম (সা.) মহান রাব্বুল আলামীনের পক্ষ থেকে দায়িত্ব পেয়েই মসজিদ গড়েছিলেন এবং মসজিদকে আল্লাহ তাআালার পছন্দ অনুযায়ী মর্যাদায় প্রতিষ্ঠিত করেছিলেন উল্লেখ করে জামায়াত আমির বলেন, তখন আলাদা কোনো ক্যাবিনেট হাউজ ছিল না এবং আলাদা কোনো রাষ্ট্রপতি অথবা প্রধানমন্ত্রীর কার্যালয় ছিল না। সমস্ত আঞ্জাম দেওয়া হতো মসজিদে নববী থেকে। বিভিন্ন ধর্মের, মতের মানুষ, সারা বিশ্ব থেকে প্রতিনিধি নিয়ে তার কাছে এসেছেন। তিনি তাদের সবার সঙ্গে মিলিত হয়েছেন মসজিদে নববীতে। রাষ্ট্রের সব কর্মকাণ্ডের পরামর্শ আহলে রায়েদের সঙ্গে করেছেন মসজিদে নববীতে। যুগের যতটুকু সময় মসজিদে নববী এবং মসজিদগুলোকে মর্যাদা দিয়ে চলেছে। আর এই মসজিদকেন্দ্রিক যে সমাজটা দুনিয়ার যে অঞ্চলে ছিল সেই সমাজই ছিল বিশ্বের ভালো সমাজ। আর রাসূলে কারীম সাল্লাল্লাহু সাল্লাম যে সমাজ মসজিদে নববীকে কেন্দ্র করে গড়ে তুলেছিলেন সেই সমাজ সম্পর্কে আল্লাহ তায়ালার পক্ষ থেকে তিনি সার্টিফাই করে গিয়েছেন, ‘বিশ্ববাসী তোমরা জেনে রাখ আজ আমি যে সমাজ ব্যবস্থা গড়ে তুলেছি আল্লাহর কিতাবের ভিত্তিতে এই সমাজটাই হচ্ছে বিশ্বের সর্বশ্রেষ্ঠ সমাজ।’ এর আগে এই ধরনের কোনো সমাজ জন্ম নেয়নি। ভবিষ্যতে এ ধরনের কোনো সমাজ জন্ম নেবে না। ডা. শফিকুর রহমান বলেন, সুতরাং ওই সমাজকে অনুসরণ করে যেই সমাজ ব্যবস্থা গড়ে উঠবে সেই সমাজ ব্যবস্থায় দুনিয়ায় শ্রেষ্ঠত্বের আসনে বসবে। নবীজির সমাজকে বাদ দিয়ে মন গড়া কোন মতবাদ তন্ত্র মন্ত্র দিয়ে যে সমাজ গড়া হবে সেই সমাজ আল্লাহর কসম দুনিয়াকে শান্তি এবং সম্মান দুটার কোনোটাই দিতে পারবে না। এটি প্রমাণিত সত্য। দুনিয়ার যে কোন মহাদেশে হোক, দেশে হোক, অঞ্চলে হোক এটি প্রমাণিত সত্য। তিনি আরও বলেন, বাংলাদেশ ৯০ ভাগ মুসলমানের দেশ। এদেশের ৯০ ভাগ মুসলমান আল্লাহর ওপর ঈমান রাখে। আল্লাহর কোরআনকে মানে, নবী করীম (সা.) কে শেষ পয়গম্বর স্বীকার করে। এই দেশে আইন চলবে কোরআনের মতবাদেই ইনশাআল্লাহ। এই জায়গায় যতদিন পর্যন্ত আমাদের দেশ না আসবে, এদেশে আমরা কোনো সত্যিকারের মানবিক সমাজ কায়েম করতে পারবো না। এদেশে অন্য ধর্মের মানুষ যারা আছে তাদের কী হবে? এমন প্রশ্নের তুলে নিজেই উত্তর দেন জামায়াত আমির। বলেন, কোরআন শুধু মানুষের সম্মানের গ্যারান্টি দেয় নাই। অধিকারের ওয়ারেন্টি দেয় নাই। কোরআন সমস্ত মাখলুকাতের অধিকারের ওয়ারেন্টি দিয়েছে। মানুষ তো অবশ্যই, মদীনায় যেমন সব ধর্মের মানুষ পূর্ণ ধর্মীয় স্বাধীনতা নাগরিক নিরাপত্তা এবং অধিকার ভোগ করেছেন, আল্লাহর দেওয়া আইনের এবং বিধানের ভিত্তিতে আমাদের প্রিয় দেশেও যদি সেই সমাজ ব্যবস্থা কায়েম হয় ইনশাআল্লাহ তাআলা আজিম সেই অধিকার প্রতিষ্ঠিত হবে। ইমাম-খতিবদের জন্য উত্থাপিত সাত দাবির মধ্যে একটা দাবি-মসজিদ কমিটি ইমাম এবং খতিব সাহেবদের সম্মানের সঙ্গে একমোডেট করতে হবে। এর বিপক্ষে মত দিয়ে তিনি বলেন, আমি এই দাবির সঙ্গে একমত না। মসজিদ কমিটি হবে ইমাম এবং খতিব সাহেবের পরামর্শের ভিত্তিতে। এই কমিটির প্রাণপুরুষ হবেন খতিব কিংবা ইমাম। তাকে বাদ দিয়ে নয়। তাকে সহযোগিতা করার জন্য এই কমিটি হবে। তিনি বলেন, খতিব এবং ইমাম সাহেবরাও মানুষ। তারাও ভুলের ঊর্ধ্বে নন। ভুল তো হতেই পারে। ভুল যদি হয় এর সমাধান করতে হবে সম্মানজনকভাবে। এই সমাধান এইভাবে নয়। আমার পছন্দ হয়নি, আমি দুপুরবেলা জোহরের নামাজের সময় বলে দিলাম যে উনি কিভাবে ইমাম থাকেন আমি দেখে নেবো। আসরের নামাজের সময় দেখা গেল উনি আর মেহরাবে নাই, আমাদের ইমাম এবং খতিব সাহেবদের জন্য আমরা এমন ফায়সালা চাই না। এমন ফায়সালা বরদাস্ত করবো না। তাদের পূর্ণ মর্যাদায় অধিষ্ঠিত করতে হবে। জামায়াত আমির বলেন, আপনাদের (ইমাম-খতিব) দাবিগুলা খুব ছোট। কিন্তু এত ছোট জায়গায় পড়ে থাকলে হবে না। আপনাদের এই সমাজের দায়িত্ব নিতে হবে। নামাজের ইমাম যেদিন সমাজের ইমাম হবেন সেইদিন ইনশাআল্লাহ আমরা সত্যিকারের মুক্তি পাব। বায়তুল মোকাররম জাতীয় মসজিদের সিনিয়র ইমাম মাওলান মুহিব্বুল্লাহিল বাকি আন নদভীর সভাপতিত্বে রোববার দুপুর ২টায় রাজধানীর চীন মৈত্রী সম্মেলন কেন্দ্রে এ সম্মেলন অনুষ্ঠিত হয়। সম্মেলনে দেশের স্বাধীনতা-সার্বভৌমত্ব রক্ষা, মুসলিম জনগোষ্ঠীর ধর্মীয় অধিকার সংরক্ষণ, ইমাম-খতিবদের সামাজিক নিরাপত্তা, সম্মানজনক ভাতা এবং মসজিদ পরিচালনার আধুনিক নীতিমালা প্রণয়নসহ গুরুত্বপূর্ণ জাতীয় বিষয়ে একটি সুস্পষ্ট রোডম্যাপ উপস্থাপিত হয়।",
    "url": "https://www.dhakapost.com/politics/411680",
    "date": "2025-11-23T18:41:41+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 705,
    "scraped_at": "2026-02-05T13:49:49.758190"
  },
  {
    "title": "পেছাতে পারে পাকিস্তানের বাংলাদেশ সফর",
    "body": "আগামী বছরের মার্চ-এপ্রিলে পূর্ণাঙ্গ সিরিজ খেলতে বাংলাদেশ সফর করার কথা পাকিস্তানের। ফিউচার ট্যুর প্রোগ্রাম অনুযায়ী, বিশ্ব টেস্ট চ্যাম্পিয়নশিপের অন্তর্ভুক্ত দুটি ম্যাচ এবং তিনটি করে ওয়ানডে ও টি-টোয়েন্টি খেলার কথা তাদের। কিন্তু বিভিন্ন সূত্রের খবর, এই সফর ভিন্ন কোনো উইন্ডোতে হবে। পাকিস্তানি গণমাধ্যম জিও সুপার জানিয়েছে, পিএসএলের ১১তম আসরের সঙ্গে সাংঘর্ষিক হওয়ার কারণে এই সফর পেছানো হতে পারে। গতকাল (রোববার) পাকিস্তান ক্রিকেট বোর্ডের চেয়ারম্যান মহসিন নাকভী পিএসএলের সূচি ঘোষণা করেন। ২৬ মার্চ এই ফ্র্যাঞ্চাইজি টুর্নামেন্ট শুরু হয়ে ৩ মে শেষ হবে। বাংলাদেশ ক্রিকেট বোর্ডের একটি সূত্রও নিশ্চিত করেছেন, পাকিস্তানের বিপক্ষে তাদের হোম সিরিজ অন্য কোনো সময় হতে পারে। তবে কোনো পরিস্থিতিতে ম্যাচের সংখ্যা কমবে না। বিসিবির ওই সূত্র বলেন, ‘সিরিজের সূচি নতুন করে করা হবে। দুই দেশের ক্রিকেট বোর্ড বর্তমানে আলোচনা করছে। কোনোভাবে ম্যাচের সংখ্যা কমবে না। সিরিজের জন্য উপযোগী উইন্ডো আলোচনার মাধ্যমে ঠিক করে শিগগিরই জানিয়ে দেওয়া হবে।’ তিনি আরও বলেন, ‘ওয়ানডে কিংবা টি-টোয়েন্টি ম্যাচ নতুন করে সামঞ্জস্য করা যেতে পারে। পিসিবির সঙ্গে পরামর্শ করে শিগগিরই আনুষ্ঠানিক ঘোষণা দেওয়া হবে।’ ২০১৬ সালে পাঁচটি ফ্র্যাঞ্চাইজি নিয়ে পিএসএল শুরু হয়েছিল। ২০১৮ সালে দলের সংখ্যা বেড়ে দাঁড়ায় ছয়টি। আর এবার নতুন করে আরও দুটি দল যুক্ত হচ্ছে। গত জুলাইয়ে বাংলাদেশে খেলে গেছে পাকিস্তান। তিন ম্যাচের সিরিজ ২-১ এ জিতেছিল লাল-সবুজ জার্সিধারীরা।",
    "url": "https://www.dhakapost.com/sports/cricket/416791",
    "date": "2025-12-15T12:48:25+06:00",
    "author": "স্পোর্টস ডেস্ক",
    "category": "sports",
    "language": "bn",
    "token_count": 198,
    "scraped_at": "2026-02-05T13:49:52.906525"
  },
  {
    "title": "খালেদা জিয়ার অবস্থা অপরিবর্তিত, গ্রহণ করতে পারছেন মেডিসিন",
    "body": "রাজধানীর এভার কেয়ার হাসপাতালে চিকিৎসাধীন বিএনপি চেয়ারপারসন খালেদা জিয়ার শারীরিক অবস্থা অপরিবর্তিত। তবে তাকে দেওয়া চিকিৎসা তিনি গ্রহণ করতে পারছেন বলে জানা গেছে। চিকিৎসকদের সূত্রে জানা গেছে, গত কয়েক দিন ধরে খালেদা জিয়ার স্বাস্থ্যের অবস্থা অপরিবর্তিত রয়েছে। তবে, এসময়ে মধ্যে তাকে দেওয়া মেডিসিন তার শরীর গ্রহণ করতে পারবেন। যেটাকে পরোক্ষভাবে উন্নতিও বলা যায়। চিকিৎসকদের আশা, নতুন করে সাবেক এই প্রধানমন্ত্রীর শারীরিক অবস্থার অবনতি না হলে তিনি সুস্থ হয়ে উঠবেন। নাম প্রকাশে অনিচ্ছুক বিএনপির একজন চিকিৎসক ঢাকা পোস্টকে বলেন, “গত কয়েক দিন ম্যাডামের স্বাস্থ্যের অবস্থা অপরিবর্তিত রয়েছে। তবে, তিন মেডিসিন গ্রহণ করতে পারছেন। এটাকে পরোক্ষভাবে উন্নতিও বলা যেতে পারে। চিকিৎসকরা আশাবাদী।” বিএনপি চেয়ারপারসনের একান্ত সচিব এবি এম আব্দুস সাত্তার ঢাকা পোস্টকে বলেন, “ভালো-মন্দ মিলিয়ে ম্যাডাম আগের মতই আছেন।” বিএনপির স্বাস্থ্য বিষয়ক সম্পাদক ডা. রফিকুল ইসলাম ঢাকা পোস্টকে বলেন, মেডিক্যাল বোর্ডের তত্ত্বাবধানে ম্যাডামের চিকিৎসা চলছে। আগে আমাদের ভারপ্রাপ্ত চেয়ারম্যানের সহধর্মিণী ডা. জোবায়দা রহমান লন্ডন থেকে ম্যাডামের চিকিৎসার সার্বক্ষণিক খোঁজ-খবর নিতেন। এখন তিনি দেশে এসে হাসপাতালে গিয়ে মেডিক্যাল বোর্ডের চিকিৎসকদের সঙ্গে আলোচনার মাধ্যমে সশরীরে নিবিড়ভাবে কাছ থেকে ম্যাডামের চিকিৎসা দেখভাল করছেন। তিনি আরও বলেন, অতীতের দুঃসময়ে অনেক বাধা সত্ত্বেও মেডিক্যাল বোর্ডের চিকিৎসকরা ম্যাডামের চিকিৎসা করেছিলেন, তারাই এখনও দিনরাত পরিশ্রম করে ওনার চিকিৎসা দিয়ে যাচ্ছেন। কোনো গুজবে কান না দিয়ে ম্যাডামের শারীরিক অবস্থার উন্নতির জন্য দেশবাসীর কাছে দোয়া প্রার্থনা করছি। এদিকে সাবেক প্রধানমন্ত্রী খালেদা জিয়াকে উন্নত চিকিৎসার জন্য লন্ডন নেওয়ার বিষয়টি এখন চূড়ান্ত হয়নি বলেও জানা গেছে। এর আগে বিএনপির পক্ষ থেকে প্রথমে ৫ ডিসেম্বর পরে ৭ ডিসেম্বর তাকে লন্ডন নেওয়ার কথা জানানো হয়েছিল। কিন্তু গতকাল শনিবার (৬ ডিসেম্বর) বিএনপির পক্ষ থেকে জানানো হয়- খালেদা জিয়াকে লন্ডনে নেওয়ার জন্য এয়ার অ্যাম্বুলেন্স প্রস্তুত আছে। তবে, তার বিদেশে চিকিৎসার বিষয়টি নির্ভর করছে তার শারীরিক অবস্থার অর্থাৎ দীর্ঘ যাত্রার ধকল নিতে শারীরিকভাবে উপযোগী কি না, সেটার ওপর। গতকাল খালেদা জিয়ার ব্যক্তিগত চিকিৎসক ও দলের স্থায়ী কমিটির সদস্য ডা. এ জেড এম জাহিদ হোসেন সাংবাদিকদের জানান, ‘বিদেশে যাওয়ার ব্যাপারে আমাদের সর্বোচ্চ প্রস্তুতি রয়েছে। যখনই উনাকে বিদেশ নেওয়ার জন্য মেডিক্যাল বোর্ড যথোপযুক্তভাবে তৈরি মনে করবে, শারীরিকভাবে মনে হবে যে উনাকে সেফলি ট্রান্সফার করা যাবে—তখনই ফ্লাই করবেন।’ জাহিদ হোসেন আরও বলেন, ‘ওই সময়ে (শুক্রবার) এয়ার অ্যাম্বুলেন্স কারিগরি সমস্যার কারণে আসতে পারেনি, এটাও যেমন সত্য; আবার ওই সময়ে জরুরিভাবে মেডিক্যাল বোর্ড সিদ্ধান্ত নিয়েছিল যে ওই মুহূর্তে তার বিমানযাত্রা সঠিক হবে না। সে জন্য তাকে বিদেশ নেওয়ার বিষয়টি কিছুটা বিলম্বিত হচ্ছে এবং ভবিষ্যতেও হয়তো শারীরিক অবস্থাই বলে দেবে তাকে কখন বিদেশে চিকিৎসার জন্য নিয়ে যাওয়া যাবে।’ রোবার (৭ ডিসেম্বর) বেলা ১২টার দিকে খালেদা জিয়ার একান্ত সচিব এবি এম আব্দুস সাত্তার ঢাকা পোস্টকে বলেন, উন্নত চিকিৎসার জন্য খালেদা জিয়াকে লন্ডনে নেওয়ার বিষয়ে এখন ফাইনাল কোনো সিদ্ধান্ত হয়নি। গত ২৩ নভেম্বর থেকে ঢাকার এভারকেয়ার হাসপাতালে ভর্তি রয়েছেন খালেদা জিয়া। ২৭ নভেম্বর তার অবস্থা সংকটাপন্ন হলে ক্রিটিক্যাল কেয়ার ইউনিটে নিয়ে নিবিড় চিকিৎসা দিচ্ছে মেডিক্যাল বোর্ড। খালেদা জিয়ার শারীরিক অবস্থার অবনতি হওয়ার পর দেশের চিকিৎসক টিমের সাথে যুক্ত হন বিশ্বের বিভিন্ন দেশের চিকিৎসকরা। ৭৯ বছর বয়সী সাবেক প্রধানমন্ত্রী খালেদা জিয়া দীর্ঘদিন ধরে লিভার সিরোসিস, হৃদরোগ, ফুসফুস, কিডনি, ডায়াবেটিস ও আর্থ্রাইটিসের মতো নানা জটিলতায় ভুগছেন।",
    "url": "https://www.dhakapost.com/politics/414851",
    "date": "2025-12-07T12:45:19+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 478,
    "scraped_at": "2026-02-05T13:49:59.865227"
  },
  {
    "title": "আগামী গণভোটে ‘হ্যাঁ’ বিজয় করার আহ্বান মামুনুল হকের",
    "body": "বাংলাদেশ খেলাফত মজলিশের আমির মাওলানা মামুনুল হক বলেছেন, বাংলাদেশে আমাদের অধিকার চাই, মালিকানা কায়েম করতে চাই। গরিব-মেহনতি মানুষকে ইসলামের বার্তা পৌঁছে দিতে চাই। ইসলাম যে বৈষম্যহীনের কথা বলা হয়েছে। পুঁজিবাদের অর্থব্যবস্থা কবর দিয়ে কোরআনের অর্থব্যবস্থা বাস্তবায়ন করতে হবে। শুক্রবার (৫ ডিসেম্বর) বিকেলে চট্টগ্রাম নগরের লালদিঘী মাঠে ৫ দফা দাবিতে ৮ দলের সমাবেশে সভাপতির বক্তব্যে এসব কথা বলেন তিনি। এতে প্রধান অতিথি ছিলেন জামায়াতের আমির ডা. শফিকুর রহমান। মামুনুল হক বলেন, আগামীতে বাংলাদেশের সাধারণ মানুষের বিজয়ের মাধ্যমে কোরআনের শাসন শুরু হবে। সোনার বাংলাদেশ দেখা শেষ, ডিজিটাল বাংলাদেশ দেখা শেষ এবার আল কোরআনের বাংলাদেশ দেখতে চাই। ইসলামের বাংলাদেশ দেখতে চাই। এ সময় তিনি আগামী গণভোটে তিনি ‘হ্যাঁ’ বিজয় করার আহ্বান জানান। এর আগে দুপুর পৌনে ২টার দিকে সমাবেশের কার্যক্রম শুরু হয়। এ উপলক্ষ্যে বেলা ১২টা থেকে সমাবেশস্থলে লোকজন জড়ো হতে থাকে। লালদিঘী মাঠেই জুমার নামাজ আদায় করেন সমাবেশে উপস্থিত লোকজন। সমাবেশে ৮ দলের ঘোষিত পাঁচ দফা দাবিগুলো হলো— জুলাই জাতীয় সনদ ২০২৫ বাস্তবায়নের লক্ষ্যে জাতীয় নির্বাচনের আগে গণভোট আয়োজন, জাতীয় নির্বাচনে উভয় কক্ষে সংখ্যানুপাতিক প্রতিনিধিত্ব (পিআর) পদ্ধতি চালু, অবাধ, সুষ্ঠু ও গ্রহণযোগ্য নির্বাচনের জন্য সমান সুযোগের পরিবেশ নিশ্চিত করা, বিগত সরকারের সব জুলুম-নির্যাতন, গণহত্যা ও দুর্নীতির বিচার দৃশ্যমান করা এবং স্বৈরাচারের দোসর হিসেবে অভিযুক্ত জাতীয় পার্টি ও ১৪ দলের কার্যক্রম নিষিদ্ধ ঘোষণা।",
    "url": "https://www.dhakapost.com/politics/414506",
    "date": "2025-12-05T17:18:44+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 200,
    "scraped_at": "2026-02-05T13:50:03.031089"
  },
  {
    "title": "লাল বেনারসিতে ঝলমলে সাদিয়া আয়মান",
    "body": "এমনিতে ফটোশুট বা ছবি তুলতে বেশ পছন্দ করেন সাদিয়া আয়মান। কোথাও ঘুরতে গেলেও নিজেকে ফ্রেমবন্দি করেন। যদিও মেকওভার ফটোশুটে খুব একটা দেখা মেলে না এই অভিনেত্রীকে; তবে এক ব্রাইডাল মেকওভারে রীতিমতো নজর কাড়লেন অভিনেত্রী। রোববার একগুচ্ছ ছবি প্রকাশ করতেই ভক্তদের চোখ আটকে দিলেন সাদিয়া। যেখানে উঠে আসে তার রাজকীয় সৌন্দর্য। ছবিতে দেখা যায় এক ক্লাসিক অন্দরমহলের আবহে ঘন লাল বেনারসিতে সাদিয়া। শাড়িতে সোনালি জরির সূক্ষ্ম কারুকাজ, নিখুঁত এমব্রয়ডারি; সব মিলিয়ে ঐতিহ্যের সঙ্গে আধুনিক রুচির অপূর্ব মেলবন্ধন। সাদিয়ার স্নিগ্ধ মুখাবয়বে লাল টিপ, গাঢ় কাজল আর চোখের গভীর সাজ; সবশেষে ঠোঁটে লালের উষ্ণ আভা। খোলা চুলে হালকা কার্ল, যা তার এই নতুন ফ্যাশনকে নিয়ে গেছে অনন্য মাত্রায়। অলঙ্কারেও ছিল আভিজাত্যের ছোঁয়া। মাথায় টিকলি ও ঝাপটা-সহ মানানসই মাঙ্গটিকা, গলায় কুন্দন-পাথর বসানো ভারী নেকলেস, হাতে চওড়া সোনালি চুড়ি ও বালা- প্রতিটি অনুষঙ্গেই ফুটে উঠেছে ঐতিহ্যবাহী সৌন্দর্য। এই সাজ শুধু ফ্যাশনের গল্প নয়, আত্মপরিচয়েরও। নিজের পরিশ্রমে অর্জিত সাফল্য আর সিদ্ধান্তের স্বাধীনতা থেকেই নিজেকে ‘রানি’ ভাবতে ভালোবাসেন— এমন মন্তব্য আগেই করেছিলেন সাদিয়া। এই ছবিতে তার দৃপ্ত ভঙ্গিমা আর আত্মবিশ্বাস যেন সেই কথারই দৃশ্যমান প্রতিচ্ছবি। এই ব্রাইডাল মেকওভার নিয়ে মন্তব্যঘরে দেখা গেছে সাদিয়া আয়মান ভক্তদের অগণিত প্রশংসা। একজন লিখেছেন, ‘বাংলাদেশের রানি।’ আরেকজন লিখেছেন, ‘বধূ সাজে অতুলনীয় তুমি।’ কেউ কেউ আবার সাদিয়া আয়মানের চেহারার মাঝে বলিউড অভিনেত্রী আলিয়া ভাটকেও খুঁজে পেয়েছেন। ঈদুল আজহা ২০২৫-এ মুক্তিপ্রাপ্ত ‘উৎসব’ সিনেমার পর নতুন করে আলোচনায় আসা এই অভিনেত্রী চলতি বছর ‘দেরি করে আসবেন’, ‘খুঁজি তোকে’, ‘মেঘ বৃষ্টি রোদ্দুর’ ও ‘প্লিজ গো’ নাটকেও প্রশংসা কুড়িয়েছেন। অভিনয়ের পাশাপাশি ফ্যাশন স্টেটমেন্টেও যে তিনি সমান সাবলীল তার প্রমাণ দিলেন এবার।",
    "url": "https://www.dhakapost.com/entertainment/416806",
    "date": "2025-12-15T13:38:25+06:00",
    "author": "বিনোদন ডেস্ক",
    "category": "entertainment",
    "language": "bn",
    "token_count": 244,
    "scraped_at": "2026-02-05T13:50:04.634341"
  },
  {
    "title": "পিআর নিয়ে ‘সংস্কার কমিশনের’ একঘেয়েমির কারণেই আমরা রাজপথে",
    "body": "ইসলামী আন্দোলন বাংলাদেশের সিনিয়র যুগ্ম মহাসচিব ও দলের মুখপাত্র মাওলানা গাজী আতাউর রহমান বলেছেন, আমাদের পক্ষে থেকে পিআর নিয়ে বারবার সংস্কার কমিশনকে আলোচনা পর্যালোচনার আহ্বান জানানো হলেও সংস্কার কমিশন বারবার জনগুরুত্বপূর্ণ বিষয়কে উপেক্ষা করেছে। আর এ কারণেই আমরা রাজপথে নামতে বাধ্য হয়েছি। শুক্রবার (২৬ সেপ্টেম্বর) ইসলামী আন্দোলন বাংলাদেশ ঢাকা মহানগর দক্ষিণ-এর আওতাধীন ঢাকা-৮ আসনের আয়োজিত গণসমাবেশে প্রধান অতিথির বক্তব্যে তিনি এসব কথা বলেন। গাজী আতাউর রহমান বলেন, যে সিস্টেমের কারণে দেশে বারবার স্বৈরাচার তৈরি, সে সিস্টেমকে জিইয়ে রাখতে জুলাই অভ্যুত্থানে ছাত্রজনতা জীবন বিসর্জন দেয়নি। এই সিস্টেম পরিবর্তন করাই জুলাই বিপ্লবের চাহিদা। প্রচলিত পদ্ধতির নির্বাচন মানেই স্বৈরাচারের তৈরির আয়োজন। ’২৪ পরবর্তী বাংলাদেশে নতুন করে স্বৈরাচার তৈরির সব পথ বন্ধ করতে পিআর পদ্ধতির নির্বাচনের বিকল্প কোনো পথ নেই। বিশেষ অতিথির বক্তব্যে দলের যুগ্ম মহাসচিব ও ঢাকা মহানগর দক্ষিণের সভাপতি মাওলানা মুহাম্মাদ ইমতিয়াজ আলম বলেছেন, জুলাই সনদ এক বছর পর ঘোষণা করলেও এখন পর্যন্ত আইনি ভিত্তি দেওয়া হয়নি। তাই দ্রুত সময়ের মধ্যে জুলাই সনদের আইনি ভিত্তি প্রদান করে এর ভিত্তিতে আগামী জাতীয় নির্বাচন পিআর পদ্ধতিতে করতে হবে। পাশাপাশি নির্বাচনের আগে পতিত স্বৈরাচারের বিচার দৃশ্যমান করতে অন্তর্বর্তী সরকারকে দ্রুত পদক্ষেপ নিতে হবে। ঢাকা মহানগর দক্ষিণের সহ-সভাপতি আলতাফ হোসেনের সভাপতিত্বে গণসমাবেশে আরও উপস্থিত ছিলেন নগর সেক্রেটারি আবদুল আউয়াল মজুমদার, সাংগঠনিক সম্পাদক কেএম শরীয়তুল্লাহ, প্রশিক্ষণ সম্পাদক মাওলানা নজরুল ইসলাম, ছাত্র ও যুব বিষয়ক সম্পাদক অ্যাডভোকেট মনির হোসেন, ত্রাণ ও সমাজকল্যাণ সম্পাদক মুহাম্মদ গোলামুর রহমান আজমসহ ঢাকা মহানগর দক্ষিণ ও থানা শাখার নেতারা।",
    "url": "https://www.dhakapost.com/politics/397725",
    "date": "2025-09-26T19:41:11+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 226,
    "scraped_at": "2026-02-05T13:50:06.434139"
  },
  {
    "title": "হাদির উপর যারা আঘাত করেছে তাদের কালো হাত ভেঙে দিতে হবে : মির্জা আব্বাস",
    "body": "ঢাকা-৮ আসনের সম্ভাব্য স্বতন্ত্র প্রার্থী শরিফ ওসমান হাদির ওপর বর্বরোচিত হামলার নিন্দা জানিয়ে বিএনপির স্থায়ী কমিটির সদস্য মির্জা আব্বাস বলেছেন, সে আমার সন্তান সমতুল্য। হাদি গুলিবিদ্ধ হওয়ার সংবাদ পেয়ে আমি মানসিকভাবে আহত হয়েছি। এ আঘাত গণতন্ত্রের উপর আঘাত। যারা এই আঘাত করেছে তাদের কালো হাত ভেঙে দিতে হবে। শনিবার (১৩ ডিসেম্বর) নয়াপল্টনে বিএনপির কার্যালয়ের সামনে ঢাকা মহানগর দক্ষিণ বিএনপি আয়োজিত ইনকিলাব মঞ্চের ওসমান হাদি গুলিবিদ্ধ হওয়ার ঘটনায় প্রতিবাদ জানিয়ে এবং সন্ত্রাসীদের গ্রেপ্তারের দাবিতে বিক্ষোভ পূর্ব এক সমাবেশে তিনি এ কথা বলেন। মির্জা আব্বাস বলেন, দুপুর দুইটায় হাদি গুলিবিদ্ধ হলেন, তার আধাঘণ্টা পরই একটি দল উত্তেজনা সৃষ্টির জন্য ফেসবুকে পোস্ট দেওয়া শুরু করে। আমি হাসপাতালে গিয়ে দেখতে পেলাম সবই পরিকল্পিত। আমি ঢাকার ছেলে। দীর্ঘ ৫০ বছর ঢাকায় রাজনীতি করি। আমি শান্ত ছিলাম। আমরা শান্ত না থাকলে হাদির চিকিৎসা ব্যাহত হতো। তারা চেয়েছিল হাদির চিকিৎসা যাকে ব্যাহত হয় এবং সে মারা যাক। তিনি আরও বলেন, একটি দলের ষড়যন্ত্র আমরা ৭১, ৮৬-সহ অনেক দেখেছি। এদের মূল শক্তিই ষড়যন্ত্র। এরা স্থির রাষ্ট্র সহ্য করতে পারে না। তাই রাষ্ট্রকে সবসময়ই অস্থিতিশীল রাখতে চায়। হাদি গুলিবিদ্ধ হওয়ার পর এক-দেড়শ লোক ফেসবুকে দেশে মব সৃষ্টির জন্য উসকানি দিয়ে পোস্ট দিয়েছে উল্লেখ করে বিএনপির এই নেতা বলেন, তারা সবাই একটি বিশেষ রাজনৈতিক দলের। ৭৭ সাল থেকে নির্বাচন করে আসছি। কারও সঙ্গে মারামারি হয়নি। একসঙ্গে প্রার্থীরা কোলাকুলি করেছি, খেয়েছি। মারামারি করে আওয়ামী লীগ। আর নির্বাচনসহ রাষ্ট্রকে অস্থির করে সেই বিতর্কিত রাজনৈতিক দল। আমরা চাই হাদির ওপর হামলাকারী গ্রেপ্তার হোক এবং বিশেষ দলের মুখোশ উন্মোচিত হোক। হাদি আমার নির্বাচনী প্রতিদ্বন্দ্বী নয়, প্রতিযোগী উল্লেখ আব্বাস বলেন, সে রাজপথের সাহসী সৈনিক। তাকে আমি নির্বাচনী মাঠে আবারও সক্রিয় পাব, সেই প্রত্যাশা করি। ঢাকা মহানগর দক্ষিণ বিএনপির সদস্য সচিব তানভীর আহমেদ রবিনের সভাপতিত্বে সবাবেশে আরো বক্তব্য রাখেন দলটির সিনিয়র যুগ্ম মহাসচিব রুহুল কবির রিজভী, যুগ্ম মহাসচিব আব্দুস সালাম আজাদ, স্বেচ্ছাসেবক বিষয়ক সম্পাদক মীর সরাফত আলী সপু, বিএনপি নেতা ইশরাক হোসেন, শেখ রবিউল আলম, হাবিবুর রশিদ হাবিব, যুবদলের সভাপতি আব্দুল মোনায়েম মুন্না প্রমুখ।",
    "url": "https://www.dhakapost.com/politics/416340",
    "date": "2025-12-13T15:44:53+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 308,
    "scraped_at": "2026-02-05T13:50:09.582298"
  },
  {
    "title": "বিজয় দিবসে মাঠে নামছেন নান্নু-সুজনরা",
    "body": "প্রতিবছরের মতো এবারও বিজয় দিবসে অনুষ্ঠিত হতে যাছে সাবেকদের ক্রিকেট ম্যাচ। এবারো দুই বীর মুক্তিযোদ্ধা ক্রিকেটার শহীদ জুয়েল ও শহীদ মুশতাক একাদশ নামে দুই দলে ভাগ হয়ে অংশ নেবেন দেশের সাবেক ক্রিকেটাররা। আজ রোববার দুই দলের স্কোয়াড ঘোষণা করা হয়েছে। মিরপুর শেরে-ই-বাংলা জাতীয় ক্রিকেট স্টেডিয়ামে ম্যাচটি শুরু হবে বিজয় দিবসের দিন সকাল ১০টায়। এই ম্যাচের জন্য সবাইকে আমন্ত্রণ জানিয়েছেন বিসিবির টুর্নামেন্ট কমিটির চেয়ারম্যান আহসান ইকবাল চৌধুরী। এক নজরে দুই দলের স্কোয়াড- শহীদ জুয়েল একাদশ : শাহরিয়ার হোসেন বিদ্যুৎ, জাভেদ ওমর বেলিম, মিনহাজুল আবেদিন নান্নু, রাজিন সালেহ, শাহরিয়ার নাফীস, আনোয়ার হোসেন, আব্দুর রাজ্জাক, মুশফিকুর রহমান বাবু, হারুন উর রশিদ লিটন, তালহা জুবায়ের, সানোয়ার হোসেন, সৈয়দ রাসেল, আনোয়ার হোসেন ম্নির, এনামুল হক মণি, রকিবুল হাসান। কোচ : গোলাম ফারুক শুরুফিজিও : আবু হানিফটিম সহকারী : মিলন খান শহীদ মুশতাক একাদশ : হান্নান সরকার, নাদিফ চৌধুরী, আমিনুল ইসলাম বুলবুল, খালেদ মাহমুদ সুজন, হাবিবুল বাশার সুমন, খালেদ মাসুদ পাইলট, মোহাম্মদ রফিক, হাসিবুল হোসেন শান্ত, মোহাম্মদ আশরাফুল, জাহাঙ্গীর আলম, তুষার ইমরান, মাহবুবুল আলম রবিন, সাজিদুল ইসলাম, জামাল বাবু। কোচ : দিপু রায় চৌধুরীফিজিও : এনামুল হকটিম সহকারী : আলমগীর হোসেন",
    "url": "https://www.dhakapost.com/sports/cricket/416606",
    "date": "2025-12-14T17:12:50+06:00",
    "author": "ক্রীড়া প্রতিবেদক",
    "category": "sports",
    "language": "bn",
    "token_count": 175,
    "scraped_at": "2026-02-05T13:50:11.308257"
  },
  {
    "title": "শেখ হাসিনার ফাঁসির খবরে মঞ্চ ২৪ এর গণ সিজদাহ্",
    "body": "জুলাই গণ-অভ্যুত্থানের সময় সংঘটিত মানবতাবিরোধী অপরাধে শেখ হাসিনা ও সাবেক স্বরাষ্ট্রমন্ত্রী আসাদুজ্জামান খান কামালকে ফাঁসির দড়িতে ঝুলিয়ে মৃত্যুদণ্ড কার্যকরের নির্দেশের খবরে গণ সিজদাহ্ দিয়েছে ‘মঞ্চ ২৪’। আজ (সোমবার) বিকেল ৩টার দিকে রাজধানীর হাই কোর্টের মাজার গেটের পাশে এই গণ সিজদাহ দেওয়া হয়। গণ সিজদাহ্ পর মোনাজাতে মঞ্চ ২৪ এর আহ্বায়ক ফাহিম ফারুকী বলেন, আল্লাহ আরশের মালিক, রহমতের ছোঁয়ায় আমাদের বাংলাদেশকে তুমি রক্ষা করো। এখানে দাঁড়িয়ে আছে যারা, আল্লাহ—যারা ঘুম ছিল, যাদের জীবন থেকে যৌবনের সুন্দর সময়টুকু কেটে গেছে। শেখ হাসিনা আমাদের এই জীবন থেকে যে সময়টুকু নিয়েছে, তাকে ফাঁসিতে ঝুলিয়ে জনতার সামনে জাহান্নামের আজাব দিয়ে দিও, আল্লাহ। মোনাজাতে তিনি আরও বলেন, আল্লাহ, যাদেরকে এই মাটিতে আলেমদের নির্যাতন করা হয়েছে, পশুর মতো তাদের জবাই করা হয়েছে। আল্লাহ তুমি দেখেছো। দিন শেষে তুমি আমাদের বিজয় দিয়েছো। এখনো যারা অপরাধী আছে, আল্লাহ—এদের প্রত্যেককে ফাঁসির দড়িতে ঝুলিয়ে দাও। আল্লাহ, এই মাটিতে জুলাইয়ের বিচার যেন নিশ্চিত করতে পারি, সেই তৌফিক দান করো। এই মাটিতে যেন সমস্ত হত্যাকাণ্ডের বিচার হয়। পৃথিবীর কেউ যেন আমাদের এই রাষ্ট্রের এক ফোটা দখল নিতে না পারে।",
    "url": "https://www.dhakapost.com/politics/410175",
    "date": "2025-11-17T15:29:31+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 166,
    "scraped_at": "2026-02-05T13:50:13.066506"
  },
  {
    "title": "জামায়াত আমিরের সঙ্গে জার্মান রাষ্ট্রদূতের সৌজন্য সাক্ষাৎ",
    "body": "বাংলাদেশ জামায়াতে ইসলামীর আমির ডা. শফিকুর রহমানের সঙ্গে সৌজন্য সাক্ষাৎ করেছেন ঢাকাস্থ জার্মানির নবনিযুক্ত রাষ্ট্রদূত ড. রুডিগার লোটজ। রোববার (১২ অক্টোবর) সকাল ৯টায় রাজধানীর বসুন্ধরায় জামায়াত আমিরের কার্যালয়ে এ সাক্ষাৎ ও প্রাতরাশ বৈঠক অনুষ্ঠিত হয়। এ সময় তার সঙ্গে ছিলেন দূতাবাসের ডেপুটি হেড অব মিশন আনজা কারস্টেন এবং পলিটিক্যাল ও প্রেস অফিসার শারলিনা নুজহাত কবির। বৈঠকটি অত্যন্ত আন্তরিক ও সৌহার্দ্যপূর্ণ পরিবেশে অনুষ্ঠিত হয়। আলোচনার শুরুতে রাষ্ট্রদূত জামায়াত আমিরের শারীরিক খোঁজখবর নেন এবং তার দ্রুত ও পূর্ণ সুস্থতা কামনা করেন। বৈঠকে আসন্ন জাতীয় নির্বাচন বাংলাদেশের জন্য অত্যন্ত গুরুত্বপূর্ণ বলে উল্লেখ করা হয়। নির্বাচন অবাধ, সুষ্ঠু ও গ্রহণযোগ্যভাবে শেষ করার লক্ষ্যে জার্মানির সহযোগিতা ও কারিগরি সহায়তা কামনা করা হয়। একই সঙ্গে বাংলাদেশের নারী সমাজের অধিকার সুরক্ষা, কর্মক্ষেত্রে দক্ষতা বৃদ্ধি এবং সার্বিক উন্নয়নে জার্মানির অব্যাহত সমর্থনের প্রত্যাশা ব্যক্ত করা হয়। এছাড়া বৈঠকে বাংলাদেশের মানবাধিকার পরিস্থিতি, বাকস্বাধীনতা, টেকসই গণতন্ত্র ও গণতান্ত্রিক প্রতিষ্ঠানসমূহকে আরও শক্তিশালী করার প্রয়োজনীয়তা নিয়ে গঠনমূলক আলোচনা হয়। উভয় পক্ষ ভবিষ্যতে বাংলাদেশ ও জার্মানির মধ্যে দ্বিপাক্ষিক বাণিজ্য, বিনিয়োগ ও অর্থনৈতিক সহযোগিতা আরও বেগবান হবে বলে আশাবাদ ব্যক্ত করেন। বৈঠকে জামায়াত আমিরের সঙ্গে উপস্থিত ছিলেন সংগঠনের সহকারী সেক্রেটারি জেনারেল এবং কেন্দ্রীয় প্রচার ও মিডিয়া বিভাগের প্রধান অ্যাডভোকেট এহসানুল মাহবুব জুবায়ের, জামায়াতের পররাষ্ট্র বিষয়ক উপদেষ্টা প্রফেসর ড. মাহমুদুল হাসান এবং ঢাকা মহানগর উত্তরের মেডিকেল থানা জামায়াতের আমির ডা. এসএম খালিদুজ্জামান।",
    "url": "https://www.dhakapost.com/politics/401329",
    "date": "2025-10-12T13:25:11+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 206,
    "scraped_at": "2026-02-05T13:50:14.901531"
  },
  {
    "title": "ভারতে কঠিন পরীক্ষায় হোয়াটসঅ্যাপ",
    "body": "ভারতে হোয়াটসঅ্যাপের জন্য শুরু হয়েছে এক কঠিন সময়। এই দেশেই অ্যাপটির সবচেয়ে বড় বাজার। সেখানেই এখন সবচেয়ে বড় চ্যালেঞ্জ। ভারত সরকার সম্প্রতি অ্যাপভিত্তিক যোগাযোগসেবার ওপর নতুন নির্দেশনা দিয়েছে। এই নির্দেশনা হোয়াটসঅ্যাপের কার্যক্রমে বড় প্রভাব ফেলতে পারে। বিশেষ করে সাধারণ ব্যবহারকারী ও ছোট ব্যবসায়ীরা বিপাকে পড়তে পারেন। গত মাসের শেষ দিকে নির্দেশনাগুলো জারি করা হয়। চলতি মাসে তা প্রকাশ্যে আসে। নির্দেশনায় বলা হয়েছে, মেসেজিং অ্যাকাউন্টকে সব সময় সক্রিয় সিম কার্ডের সঙ্গে যুক্ত রাখতে হবে। একই সঙ্গে ওয়েব ও ডেস্কটপ সংস্করণ ব্যবহারে কড়াকড়ি আরোপ করা হয়েছে। প্রতি ছয় ঘণ্টা পরপর ব্যবহারকারীকে লগআউট হতে হবে। পুনরায় ঢুকতে হলে কিউআর কোড স্ক্যান করে ডিভাইস যুক্ত করতে হবে। সরকার বলছে, সাইবার জালিয়াতি ঠেকাতেই এই সিদ্ধান্ত। ২০২৪ সালে ভারতে সাইবার প্রতারণায় ক্ষতির পরিমাণ ছিল প্রায় ২২৮ বিলিয়ন রুপি। বাংলাদেশি মুদ্রায় তা প্রায় ৩০ হাজার কোটি টাকার সমান। টেলিযোগাযোগ মন্ত্রণালয়ের ভাষ্য, সক্রিয় ও কেওয়াইসি-ভিত্তিক সিমের সঙ্গে অ্যাকাউন্ট যুক্ত থাকলে প্রতারণা শনাক্ত সহজ হবে। বিশেষ করে ফিশিং, ভুয়া বিনিয়োগ ও ডিজিটাল গ্রেপ্তার কেলেঙ্কারি ঠেকানো যাবে। তবে ডিজিটাল অধিকারকর্মী ও প্রযুক্তি বিশ্লেষকদের আপত্তি রয়েছে। তাদের মতে, এই সিদ্ধান্ত নিয়ন্ত্রণের সীমা ছাড়িয়ে গেছে। এতে বৈধ ব্যবহারকারীরাই বেশি ক্ষতিগ্রস্ত হবেন। ভারতে হোয়াটসঅ্যাপ কেবল একটি অ্যাপ নয়। এটি দৈনন্দিন যোগাযোগের অবকাঠামো। ছোট ব্যবসার বড় ভরসাও এই প্ল্যাটফর্ম। ভারতে হোয়াটসঅ্যাপের ব্যবহারকারী সংখ্যা ৫০ কোটির বেশি। তাদের ৯৪ শতাংশ প্রতিদিন অ্যাপটি ব্যবহার করেন। হোয়াটসঅ্যাপ বিজনেস ব্যবহারকারীদের ক্ষেত্রেও দৈনিক ব্যবহার ৬৭ শতাংশ। অনেক ছোট ব্যবসা একটি ফোনে সিম রেখে অন্য ডিভাইসে ওয়েব ভার্সনে কাজ চালান। নতুন নিয়মে সেই ব্যবস্থাই ভেঙে পড়তে পারে। অর্ডার নেওয়া, গ্রাহক সাপোর্ট—সবই ব্যাহত হওয়ার আশঙ্কা রয়েছে। এই পরিস্থিতি এসেছে এমন সময়, যখন ভারতে হোয়াটসঅ্যাপের প্রবৃদ্ধি ধীর হচ্ছে। নতুন ব্যবহারকারী কমছে। বিদ্যমান ব্যবহারকারী ধরে রাখাই এখন মূল লক্ষ্য। তথ্য অনুযায়ী, গত এক বছরে ভারতে হোয়াটসঅ্যাপের মাসিক সক্রিয় ব্যবহারকারী বেড়েছে ৬ শতাংশ। কিন্তু ডাউনলোড কমেছে প্রায় ৫০ শতাংশ। বিশেষজ্ঞরা বলছেন, হোয়াটসঅ্যাপ বিজনেস অ্যাপই এখন মূল চালিকাশক্তি। ২০২১ সালের তুলনায় এর ব্যবহার বেড়েছে ১৩০ শতাংশের বেশি। এদিকে শিল্প সংগঠন ব্রডব্যান্ড ইন্ডিয়া ফোরাম সতর্ক করেছে। তারা বলছে, এই নিয়ম বাস্তবায়ন প্রযুক্তিগতভাবে জটিল। সাধারণ ব্যবহারকারীর ভোগান্তি বাড়বে। নীতিবিশেষজ্ঞদের মতে, আইন নয়—কার্যনির্দেশনার মাধ্যমে এমন বড় সিদ্ধান্ত প্রশ্নবিদ্ধ। প্রযুক্তি বিশেষজ্ঞদের সঙ্গে আলোচনাও হয়নি। এই নির্দেশনা আদালতে চ্যালেঞ্জ করা কঠিন। আইনি মানদণ্ড খুবই কঠোর। তবু বিতর্ক থামছে না। ভারতের বাজারে হোয়াটসঅ্যাপ এখন এক মোড়ের মুখে। এই সিদ্ধান্ত অ্যাপটির ভবিষ্যৎ ব্যবহারে বড় প্রভাব ফেলতে পারে।",
    "url": "https://www.dhakapost.com/technology/416764",
    "date": "2025-12-15T11:08:11+06:00",
    "author": "তথ্যপ্রযুক্তি ডেস্ক",
    "category": "technology",
    "language": "bn",
    "token_count": 365,
    "scraped_at": "2026-02-05T13:50:16.986055"
  },
  {
    "title": "ক্ষমতায় গেলে সন্ত্রাস-চাঁদাবাজমুক্ত দেশ গড়বে জামায়াত",
    "body": "জামায়াত ক্ষমতায় গেলে দুর্নীতি, সন্ত্রাস, চাঁদাবাজমুক্ত দেশ গঠনে জিরো টলারেন্স নীতি অবলম্বন করবে বলে মন্তব্য করেছেন বাংলাদেশ জামায়াতে ইসলামীর সহকারী সেক্রেটারি জেনারেল মাওলানা আব্দুল হালিম। তিনি বলেন, একটি দল জুলাই বিপ্লব পরবর্তী সময়ে এমনভাবে চাঁদাবাজি করেছে যে এখন প্রতিদিন তাদের ভোট কমছে। শুধু তাই নয়, চাঁদার টাকা ভাগাভাগি নিয়ে নিজেরা নিজেদের নেতাকর্মীদের খুন করার কারণে দলীয় নেতাকর্মীর সংখ্যাও কমতে শুরু করেছে। ঢাকা-৯ আসনে জামায়াতে ইসলামীর সমর্থনে শুক্রবার (৫ ডিসেম্বর) সকালে রাজধানীর খিলগাঁও জোড়পুকুর মাঠে ‘মার্চ ফর দাঁড়িপাল্লা’ সমাবেশে প্রধান অতিথির বক্তব্যে এসব কথা বলেন জামায়াতের সহকারী সেক্রেটারি জেনারেল। এসময় মাওলানা আব্দুল হালিম বলেন, আগামীর বাংলাদেশ হবে ইসলামী সমাজ বিনির্মাণের বাংলাদেশ। যেখানে কোনো অন্যায়, অনাচার, দুর্নীতি, সন্ত্রাস, চাঁদাবাজ থাকবে না। জামায়াতের আমির ডা. শফিকুর রহমানের নেতৃত্বে সমমনা ৮ দলের আলেম-ওলামা ও জাতীয় নেতাদের সমন্বয়ে দুর্নীতি, সন্ত্রাস, চাঁদাবাজমুক্ত এক নিরাপদ ও বাসযোগ্য বাংলাদেশ গঠন হবে। নিরাপদ বাংলাদেশ গঠনের অংশীদার হতে জামায়াতে ইসলামীর নেতৃত্বে এগিয়ে আসতে তিনি দেশবাসীর প্রতি আহ্বান জানান। জামায়াতের এ নেতা বলেন, ছাত্র-জনতার বিপ্লবকে স্বীকৃতি দেওয়ার জন্য জুলাই সনদ অপরিহার্য। কিন্তু একটি দল নানারকম টালবাহানা করে যাচ্ছে। কত নাটক, কত কথা বলার পর জুলাই সনদে স্বাক্ষর করলেও গণভোট আয়োজনে তারা প্রতিবন্ধকতা সৃষ্টি করেছে। শুধু তাই নয়, তারা গণভোটে ‘না’ ভোট দিতে তাদের নেতাকর্মীদের নির্দেশনা দিচ্ছে। অথচ এই জুলাই সনদ জাতির ভবিষ্যৎ মুক্তির সনদ। ফ্যাসিবাদের পথ চিরতরে বন্ধ করার সনদ। আব্দুল হালিম বলেন, যারা ফ্যাসিবাদ চায়, যারা দুর্নীতি, সন্ত্রাসী, চাঁদাবাজি করতে চায়, তারাই গণভোটে ‘না’ ভোট দেবে। কিন্তু যারা নতুন বাংলাদেশ বিনির্মাণে ভূমিকা রাখতে চায়, ফ্যাসিবাদমুক্ত বাংলাদেশ চায়, দুর্নীতি, চাঁদাবাজি, সন্ত্রাসীদের নিঃশেষ চায়, তারা গণভোটে ‘হ্যাঁ’ ভোট দিয়ে জুলাই সনদের আইনি ভিত্তি দেবে। নিজের ও জাতির নিরাপত্তা এবং সুরক্ষায় সন্ত্রাসী, চাঁদাবাজদের রুখে দিতে, তিনি দেশবাসীকে গণভোটে ‘হ্যাঁ’ ভোট দিয়ে জুলাই সনদের আইনি ভিত্তি চূড়ান্ত করতে আহ্বান জানান। সমাবেশে প্রধান বক্তা ঢাকা-৯ আসনে জামায়াত মনোনীত সংসদ সদস্য প্রার্থী কবির আহমদ বলেন, পৃথিবীর ইতিহাসে যত পরিবর্তন হয়েছে তা যুবসমাজের হাত ধরেই হয়েছে। নতুন বাংলাদেশ বিনির্মাণে এ দেশের যুবসমাজকেই অগ্রণী ভূমিকা রাখতে হবে। জুলাই বিপ্লবের মাধ্যমে বাংলাদেশ ঘুরিয়ে দাঁড়ানোর পথ তৈরি হয়েছে। কিন্তু এই পথে বাঁধা হয়ে দাঁড়িয়েছে একটি দলের সন্ত্রাসী আর চাঁদাবাজি কর্মকাণ্ড। জনগণকেই এবার সিদ্ধান্ত নিতে হবে আগামীর বাংলাদেশ দুর্নীতিগ্রস্ত নেতৃত্ব, সন্ত্রাস-চাঁদাবাজ দলের হাতে দেবে নাকি ন্যায়-ইনসাফের প্রতীক দাঁড়িপাল্লায় ভোট দিয়ে দুর্নীতি-সন্ত্রাস, চাঁদাবাজমুক্ত নিরাপদ ও বাসযোগ্য বাংলাদেশ বুঝে নেবে। জামায়াত ক্ষমতায় গেলে জাতি দুর্নীতি, সন্ত্রাস, চাঁদাবাজমুক্ত এক নিরাপদ ও বাসযোগ্য বাংলাদেশ পাবে। জামায়াতে ইসলামী ঢাকা মহানগর দক্ষিণের মজলিসে শুরা সদস্য ও আসন পরিচালক মাওলানা ফরিদুল ইসলামের সভাপতিত্বে ও মহানগর দক্ষিণের সহকারী মিডিয়া সম্পাদক আশরাফুল আলম ইমনের সঞ্চালনায় সমাবেশে বিশেষ অতিথি ছিলেন ছাত্রশিবিরের কেন্দ্রীয় প্রচার সম্পাদক আজিজুর রহমান এবং ছাত্রশিবিরের ঢাকা মহানগর পূর্ব সভাপতি ও ডাকসুর ছাত্র পরিবহন সম্পাদক আসিফ আব্দুল্লাহ। সমাবেশের উদ্বোধন করেন জুলাই আন্দোলনে শাহাদাতবরণকারী শহীদ জুবায়ের আহমেদের বাবা কামাল উদ্দিন।",
    "url": "https://www.dhakapost.com/politics/414501",
    "date": "2025-12-05T17:00:05+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 430,
    "scraped_at": "2026-02-05T13:50:18.879319"
  },
  {
    "title": "অবকাশ যাপনে কোথায় গেছেন মেহজাবীন?",
    "body": "দীর্ঘ ১৩ বছরের প্রেমের পর চলতি বছরের ফেব্রুয়ারিতে পরিচালক আদনান আল রাজীবের সঙ্গে বিবাহবন্ধনে আবদ্ধ হন জনপ্রিয় অভিনেত্রী মেহজাবীন চৌধুরী। এই তারকা দম্পতি এখন সুখী দাম্পত্যজীবন উপভোগ করছেন। এবার একান্ত অবকাশ যাপনে এই জুটি উড়াল দিয়েছেন প্রকৃতির অপার সৌন্দর্যের লীলাভূমি মালদ্বীপে। সেখানে কাটানো বিশেষ মুহূর্তগুলোর একগুচ্ছ ছবি অভিনেত্রী তার সামাজিক যোগাযোগ মাধ্যমে ভক্ত-অনুরাগীদের মাঝে শেয়ার করেছেন। শেয়ার করা ছবিগুলোতে দেখা যায়, সমুদ্রের তীরে খোশ মেজাজে ক্যামেরাবন্দী হয়েছেন এই তারকা জুটি। দু'জনের মিষ্টি হাসি ছবিগুলোকে আরও আকর্ষণীয় করে তুলেছে। ছবি শেয়ার করে ক্যাপশনে লিখেছেন, ‘নিঃশব্দে সাগরের কাছে।’ অভিনেত্রীর এই ছবিগুলো প্রকাশের পর পরই কমেন্ট বক্সে উপচে পড়েছে ভক্ত-অনুরাগীদের ভালোবাসা ও শুভেচ্ছা। অনেকেই এই তারকা জুটির বেশ প্রশংসা করেছেন। একজন নেটিজেন লিখেছেন, ‘আমি এই দৃশ্যের প্রেমে পড়ে যাবো।’ আরেকজন তাঁদের অভিনন্দন জানিয়ে লিখেছেন, ‘অনেক সুন্দর লাগছে দুজনকে অভিনন্দন।’",
    "url": "https://www.dhakapost.com/entertainment/416584",
    "date": "2025-12-14T16:18:17+06:00",
    "author": "বিনোদন ডেস্ক",
    "category": "entertainment",
    "language": "bn",
    "token_count": 126,
    "scraped_at": "2026-02-05T13:50:20.675156"
  },
  {
    "title": "পার্লার উদ্বোধনে গিয়ে বিতর্কে পরীমণি",
    "body": "সমালোচনা যেন পিছুই ছাড়ে না ঢাকাই চিত্রনায়িকা পরীমণির। প্রায়ই নিজের নানা কর্মকাণ্ডের মাধ্যমে আলোচনায় চলে আসেন এই নায়িকা। বিশেষ করে; ব্যক্তিজীবন নিয়ে প্রায়ই নানা বিতর্কের জন্ম দেন পরীমণি। সম্প্রতি নরসিংদীতে একটি বিউটি পার্লার উদ্বোধন করতে যান পরীমণি। কিন্তু সেখানে গিয়েও আলোচনার কেন্দ্রে পরিণত হন এই নায়িকা। যার নেপথ্যে ছিল তার খোলামেলা পোশাক। পার্লার উদ্বোধনের এই অনুষ্ঠানটি কবে অনুষ্ঠিত হয়েছিল, তা অবশ্য জানা যায়নি। তবে সামাজিক মাধ্যমে ভাইরাল হওয়া কিছু ভিডিও ও ছবিতে পরীমণির সেই মুহূর্তগুলো দেখা যায়। দেখা যায়, উদ্বোধনের অনুষ্ঠানে পরীমণি একটি সবুজ রঙের স্লিভলেস ডিপনেক গাউন পরেছেন। নায়িকার এমন খোলামেলা পোশাক ভালোভাবে নেননি নেটিজেনরা। অনেকেই পরীমণির সেই ছবি-ভিডিওগুলো শেয়ার করে তার পোশাকের রুচি নিয়ে নেতিবাচক মন্তব্য করেন; বিশেষ করে জনসমক্ষে এমন খোলামেলা পোশাক পরা নিয়ে তৈরি হয় সমালোচনা। প্রায়ই আলোচনার কেন্দ্রে থাকা এই নায়িকা বর্তমানে বিভিন্ন শোরুম উদ্বোধন নিয়ে ব্যস্ত সময় পার করছেন। সদ্যই রাজধানীর বসুন্ধরায় একটি স্বর্ণের দোকান উদ্বোধন করতে গিয়েও আলোচনায় আসেন নায়িকা। কাজের দিক থেকেও পরীমণি বর্তমানে বেশ ব্যস্ত। মুক্তির অপেক্ষায় রয়েছে তার অভিনীত সিনেমা ‘ডোডোর গল্প’। পাশাপাশি নতুন বছরে শুরু হতে যাচ্ছে তার নতুন রাজনৈতিক থ্রিলার সিনেমা ‘গোলাপ’-এর শুটিং। সামছুল হুদার পরিচালনায় এই সিনেমায় তার সহশিল্পী হিসেবে রয়েছেন নিরব হোসেন। ছোট শহরের রাজনৈতিক বাস্তবতাকে কেন্দ্র করে তৈরি হওয়া এই সিনেমাটির চিত্রনাট্য লিখেছেন অনিক বিশ্বাস।",
    "url": "https://www.dhakapost.com/entertainment/dhallywood/416817",
    "date": "2025-12-15T14:34:13+06:00",
    "author": "বিনোদন ডেস্ক",
    "category": "entertainment",
    "language": "bn",
    "token_count": 200,
    "scraped_at": "2026-02-05T13:50:24.738357"
  },
  {
    "title": "ইসিকে ব্যাংক হিসাব দিতে না পারার কারণ জানালো জামায়াত",
    "body": "নির্বাচন কমিশনের (ইসি) কাছে ব্যাংক হিসাবের বিবরণী দিতে না পারার কারণ ব্যাখ্যা করেছে বাংলাদেশ জামায়াতে ইসলামী। একই সঙ্গে দলটি তাদের সংশোধিত গঠনতন্ত্রের সর্বশেষ কপি ইসিতে পুনরায় দাখিল করেছে। বুধবার (৮ অক্টোবর) রাজধানীর আগারগাঁওয়ে নির্বাচন ভবনে জামায়াতের সেক্রেটারি জেনারেল মিয়া গোলাম পরওয়ারের স্বাক্ষরিত এক চিঠি ইসিতে দেওয়া হয়। চিঠিতে জামায়াত তাদের ব্যাখ্যার শুরুতেই উল্লেখ করে জানায়, ২০১৩ সালে নিবন্ধন বাতিল হওয়ার পর থেকে প্রতিকূল পরিস্থিতির কারণেই তারা কার্যকরভাবে কোনো ব্যাংক হিসাব পরিচালনা করতে পারেনি। তারা ২০০৮ সাল পর্যন্ত সব নির্বাচনে অংশগ্রহণ করেছে। কিন্তু স্বৈরাচারী ও ফ্যাসিবাদী আওয়ামী লীগ সরকার পরিকল্পিতভাবে বিচার বিভাগকে ব্যবহার করে ২০১৩ সালে হাইকোর্ট ডিভিশনের রায়ের মাধ্যমে জামায়াতের নিবন্ধন বাতিল করে। ২০১৩ সালের পহেলা আগস্ট হাইকোর্ট ডিভিশন জামায়াতের নিবন্ধন বাতিল ঘোষণা করে। এই রায়ের বিরুদ্ধে আপিল বিভাগে সিভিল পিটিশন দাখিল করা হলেও হাইকোর্টের রায়ের কার্যকারিতা স্থগিত রাখা হয়নি। জামায়াত দাবি করেছে, একটি প্রশাসনিক আদেশে তাদের নির্বাচনী প্রতীক ‘দাঁড়িপাল্লা’ বাতিল করা হয়, যা আইনসিদ্ধ হয়নি। গত ২০১৮ সালের ২৯ অক্টোবর নির্বাচন কমিশন আনুষ্ঠানিকভাবে জামায়াতের নিবন্ধন বাতিল করে প্রজ্ঞাপন জারি করে। চিঠিতে আরও বলা হয়েছে, ‘গৌরবময় জুলাই ৩৬-এর বিপ্লবের পর’ আপিল বিভাগ রিভিউ শুনানি শেষে হাইকোর্ট ডিভিশনের সংখ্যাগরিষ্ঠ রায় বাতিল করেন এবং নিবন্ধন ও প্রতীক সংক্রান্ত বিষয় নিষ্পত্তির জন্য নির্বাচন কমিশনকে নির্দেশ দেন। ওই নির্দেশ অনুসারে ইসি জামায়াতে ইসলামীর নিবন্ধন পুনর্বহাল করে এবং দলের প্রতীক (দাঁড়িপাল্লা) ফেরত দেয় ইসি। চিঠিতে জামায়াত সেক্রেটারি জেনারেল জানায়, একটি আইন-মান্যকারী রাজনৈতিক দল হিসেবে বাংলাদেশ জামায়াতে ইসলামী ২০১৩ সালে নিবন্ধন বাতিল হওয়ার পর থেকে কোনো ব্যাংক হিসাব কার্যকরভাবে পরিচালনা করতে পারেনি। আমাদের কেন্দ্রীয় কার্যালয়সহ সারা দেশের সব কার্যালয় বন্ধ করে দেওয়া হয়। এসব পরিস্থিতি অবহিত থাকার পরও কমিশনের পক্ষ থেকে এ সংক্রান্ত চিঠি প্রদান ও মৌচাক শাখা, ইসলামী ব্যাংক বাংলাদেশ পিএলসি-এর ১৭৩১ নং হিসাবের ব্যাংক বিবরণী না দেওয়ার ব্যাখ্যা চাওয়ার প্রয়োজন ছিল না বলে আমরা মনে করি। মূলত উপরোক্ত প্রতিকূল অবস্থাই ব্যাংক হিসাব দিতে না পারার কারণ। এই স্বীকৃত সত্য ও প্রতিকূল পরিস্থিতির বর্ণনায় নিরীক্ষা প্রতিবেদনের সঙ্গে ব্যাংক হিসাব দিতে না পারা সংক্রান্ত সব প্রশ্নের অবসান হবে। গঠনতন্ত্র সংক্রান্ত ব্যাখ্যায় জানানো হয়, বিগত ২০১৯ সালের ২৪ সেপ্টেম্বর বাংলাদেশ জামায়াতে ইসলামীর গঠনতন্ত্রের ২২তম সংশোধনী যথাযথ প্রক্রিয়ায় কেন্দ্রীয় কাউন্সিলে অনুমোদিত হয়েছে। এটিই সর্বশেষ সংশোধনী, যার কপি চলতি বছরের ৩০ জুলাইয়ের নির্বাচন কমিশনে দাখিল করা হয়েছিল। কমিশনের অবগতির জন্য সংশোধিত গঠনতন্ত্রের আরও একটি কপি পুনরায় দাখিল করা হয়েছে বলে চিঠিতে জানানো হয়। পাশাপাশি গঠনতন্ত্রের সর্বশেষ সংশোধন প্রক্রিয়ার কার্যবিবরণীর অংশ বিশেষও সংযুক্ত করা হয়েছে। ইসির দায়িত্বশীল ঊর্ধ্বতন কর্মকর্তা জানান, উনারা এসেছিলেন তাদের গঠনতন্ত্র জমা দিতে আর তাদের ব্যাংক একাউন্ট খোলা হয়েছে সেই তথ্য দিতে। নির্বাচন কমিশনের গণভোটের জন্য প্রস্তুতি আছে কিনা জানতে চাইলে তিনি বলেন, কমিশন আমাদের রেখেছে কমিশনের ন্যায়সঙ্গত দায়িত্ব পালনে। সুতরাং আমাদের সেটা করতে হবে। কমিশন সিদ্ধান্ত নিলে আমাদের করতে হবে। গণভোট যদি নির্বাচনের দিনই হয় তাহলে সেটার ব্যালটের প্রস্তুতিও কি প্রায় এরকম চার পাঁচ মাস লাগবে এই প্রশ্নের জবাবে তিনি বলেন, আমাদের নতুন করে করতে হবে।",
    "url": "https://www.dhakapost.com/politics/400501",
    "date": "2025-10-08T18:02:33+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 450,
    "scraped_at": "2026-02-05T13:50:26.549892"
  },
  {
    "title": "গণভোট পরে হলে এটি হবে জনগণের সঙ্গে রাজনৈতিক প্রতারণা : শিবির সভাপতি",
    "body": "জাতীয় নির্বাচনের সঙ্গে বা পরে গণভোট হলে জনগণের সঙ্গে নিরেট রাজনৈতিক প্রতারণা করা হবে বলে মন্তব্য করেছেন ইসলামী ছাত্রশিবিরের সভাপতি জাহিদুল ইসলাম। শনিবার (১ নভেম্বর) সামাজিক যোগাযোগ মাধ্যম ফেসবুক পোস্টে এ মন্তব্য করেন তিনি। জুলাইকে আমূল পরিবর্তনের প্রতীক হিসেবে উল্লেখ করে এক ফেসবুক পোস্টে শিবির সভাপতি লেখেন, অন্তর্বর্তী সরকারের অন্যতম তিন দায়িত্ব- গণহত্যার বিচার, রাষ্ট্রীয় প্রতিষ্ঠান সংস্কার এবং নিরপেক্ষ ও সবার নিকট গ্রহণযোগ্য একটি জাতীয় নির্বাচন আয়োজন। জাহিদুল ইসলাম বলেন, জুলাই গণহত্যার বিচারিক কার্যক্রম চলছে খুবই ধীরগতিতে। কিছু চমক লাগানো কাজ হলেও এতদিনে একটা রায় দিতে পারেনি। ‘হা‌সিনা খু‌নি’- এইটা প্রমাণের জন্য যথেষ্ট তথ্য-প্রমাণাদি থাকা সত্ত্বেও বিচারকের হাতে তথ্য আসবে তার পর বিচার হবে, আর সেই আশায় শহীদ পরিবার অপেক্ষার প্রহর গুণতে থাকবে! সংস্কারের প্রসঙ্গে তিনি বলেন, রাষ্ট্রীয় সংস্কারের কথা বললেই কেউ কেউ মুখ কালো করার প্রবণতা গত একবছর আমরা দেখেছি। ভাবখানা এমন যে, সংস্কারের হক আগে ছিল খুনি হাসিনার, আর ভবিষ্যতে ওনাদের। মাঝখানে বাকিদের সংস্কার নিয়ে কাজ করা ও কথা বলার কোনো অধিকার নেই। তিনি বলেন, ঐকমত্য কমিশনের নামে রাষ্ট্রের টাকা খরচ করে একটি সনদ রেডি হলো। মিডিয়ার সামনে হেসে হেসে সেই সনদে স্বাক্ষরও হলো। কিন্তু অবাক করার বিষয় হলো, সেটাকে এখনই আইনি ভিত্তি দেওয়া যাবে না। এটা কেমন রাজনীতি! গণভোট দিতে চায় অন্তর্বর্তী সরকার। কিন্তু তারা গণভোটও মানবে না। সরকার যদি কোনো দলের চাপে জুলাই সনদকে আইনি ভিত্তি দিতে গণভোটের সিদ্ধান্ত থেকে ফিরে আসে, এতে ভালো কিছু হবে না। তিনি আরও বলেন, নিরপেক্ষ ও গ্রহণযোগ্য নির্বাচন অনেকটা সংস্কারের ওপর নির্ভর করছে। তবে কয়েকজন উপদেষ্টা ও প্রশাসনের একটি অংশ নিরপেক্ষ নির্বাচনে প্রতিবন্ধকতা সৃষ্টির দিবাস্বপ্ন দেখছেন। উনাদেরকে সম্মানের সঙ্গে খুনি হাসিনার পরিণতির কথা স্মরণ করিয়ে দিচ্ছি। পোস্টের শেষাংশে তিনি লেখেন, জুলাই শুধুমাত্র ক্ষমতার পরিবর্তনের নাম নয়; জুলাই মানে প্রজন্মের আদর্শিক জাগরণ। জুলাই মানে আমূল পরিবর্তন।",
    "url": "https://www.dhakapost.com/politics/406263",
    "date": "2025-11-02T05:11:13+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 275,
    "scraped_at": "2026-02-05T13:50:28.349625"
  },
  {
    "title": "পাহাড়ে হঠাৎ করে অশান্তির লক্ষণ উদ্বেগ-উৎকণ্ঠার জন্ম দিচ্ছে : রিজভী",
    "body": "বিএনপির সিনিয়র যুগ্ম-মহাসচিব রুহুল কবির রিজভী বলেছেন, পাহাড়ে হঠাৎ করে অশান্তির লক্ষণ দেখা যাচ্ছে। যা মানুষকে নানাভাবে ভাবিয়ে তুলছে এবং উদ্বেগ-উৎকণ্ঠার জন্ম দিচ্ছে। একই সময়ে গার্মেন্টস সেক্টরেও অশান্তির চিহ্ন স্পষ্টভাবে দেখা যাচ্ছে। মঙ্গলবার দুপুরে নয়াপল্টনে বিএনপির কেন্দ্রীয় কার্যালয়ে উপস্থিত সাংবাদিকদের তিনি এসব কথা বলেন। রিজভী বলেন, এসব কোনো বিচ্ছিন্ন ঘটনা নয়, প্রতিটি ঘটনার সঙ্গে কোনো না কোনো চক্র জড়িত রয়েছে। সেজন্য আমাদের প্রত্যেককেই কাঁধে কাঁধ মিলিয়ে দেশবিরোধী যদি কোনো চক্রান্ত বা মাস্টারপ্ল্যান থেকে থাকে, তাহলে আমাদের সবাইকে তা ব্যর্থ করতে হবে। ষড়যন্ত্রকারীদের চক্রান্ত নস্যাৎ করে দিতে হবে। বিএনপির এই নেতা বলেন, জামায়াতের এক নেতার বক্তব্যে মানুষকে গভীরভাবে ভাবিয়ে তুলছে, তিনি বললেন— পার্শ্ববর্তী দেশ আমাদের আক্রমণ করতে পারে, যুদ্ধ হতে পারে— এই কথাগুলো কেন আসছে? এটা কি কোনো পাতানো বিষয়? হ্যাঁ, আমাদের অনেক অমীমাংসিত বিষয় আছে— পানি, ব্যবসা-বাণিজ্য ইত্যাদি। এসব বিষয় আলোচনার মাধ্যমে কূটনৈতিক তৎপরতার মধ্যদিয়ে সমাধান করা যেতে পারে। কিন্তু আক্রমণের আশঙ্কা কেন ছড়ানো হচ্ছে? এটাও মানুষকে ভাবাচ্ছে যে, বিষয়টি কি পরিকল্পিত? এমন বক্তব্য দেশের জন্য বিপজ্জনক ও দেশের স্বাধীনতা সার্বভৌমত্ববিরোধী। তিনি আরও বলেন, আমরা একসময় একটি ফ্যাসিবাদের পতন দেখেছি। কিন্তু আজ আবারও নতুন করে মাটির ভেতর থেকে, পাতাল থেকে, আরেকটি ফ্যাসিবাদ মাথাচাড়া দিয়ে ওঠার চেষ্টা করছে কি না— সেটি আজ মানুষের মনে বড় প্রশ্ন হয়ে দেখা দিয়েছে। কিছু কিছু কর্মকাণ্ড সে আশঙ্কাকে উসকে দিচ্ছে। ‘জামায়াত নেতার ভারতের সঙ্গে যুদ্ধ ঘোষণার’ কথার পেছনে অন্য কোনো উদ্দেশ্য রয়েছে। বড় ধরনের কোনো গেম প্ল্যান কিনা, তা নিয়ে মানুষের মধ্যে প্রশ্ন উঠছে। জামায়াত একটি ভয়ংকর নীল নকশার মধ্যে রয়েছে। এটি রাষ্ট্রবিরোধী কথা। এতে দেশের সার্বভৌমত্বকে দুর্বল করার ইঙ্গিত রয়েছে। হিন্দু ধর্মাবলম্বীদের প্রধান ধর্মীয় উৎসব দুর্গাপূজার সপ্তমী প্রসঙ্গে রিজভী বলেন, এই উৎসব অত্যন্ত আনন্দ, উৎসাহ এবং উদ্দীপনার মধ্য দিয়ে পালিত হচ্ছে। এই উৎসবকে ঘিরে যেমন নানা ধরনের অপতৎপরতা রয়েছে, তেমনি আমরা চাই, উৎসবটি যেন কোনো ধরনের নিরাপত্তা বিঘ্ন ছাড়া শান্তিপূর্ণভাবে সম্পন্ন হয়। এজন্য আমরা সবাই সতর্ক আছি। তিনি জানান, প্রায় ৩৫ হাজার পূজামণ্ডপে বিএনপির নেতাকর্মীরা নজরদারি করছে এবং নিরাপত্তা প্রহরীর দায়িত্ব পালন করছে। দলের ভারপ্রাপ্ত চেয়ারম্যান তারেক রহমান প্রতিদিন নেতাকর্মীদের উদ্দেশ্যে সম্প্রীতি বজায় রাখার আহ্বান জানাচ্ছেন এবং পূজা নির্বিঘ্নে পালনের বিষয়ে বারবার নির্দেশ দিচ্ছেন। রিজভী বলেন, দেশে-বিদেশে অনেক চক্রান্তকারী সক্রিয় রয়েছে, যারা বাংলাদেশের ভাবমূর্তি বিনষ্ট করতে চায়। হিন্দু সম্প্রদায়ের মধ্যে অসন্তোষ তৈরি করে জাতিগত সম্প্রীতির ঐতিহ্য নষ্ট করার চেষ্টা চলছে। এসব চক্রান্ত প্রতিহত করতে আমাদের সবাইকে সতর্ক থাকতে হবে। বিএনপির সিনিয়র যুগ্ম-মহাসচিব সব গণতন্ত্রকামী রাজনৈতিক দলকে আহ্বান জানিয়ে বলেন, আপনারা হিন্দু সম্প্রদায়ের এই উৎসবগুলোতে সতর্কতার সঙ্গে নিরাপত্তার দায়িত্ব পালন করুন। কেউ যাতে উসকানিমূলক কিছু করতে না পারে, সেদিকে সবাইকে খেয়াল রাখতে হবে। এ সময় বিএনপির সাংগঠনিক সম্পাদক অধ্যক্ষ সেলিম ভূইয়া, নির্বাহী কমিটির সদস্য (দপ্তর সংযুক্ত) আব্দুস সাত্তার পাটোয়ারী প্রমুখ উপস্থিত ছিলেন।",
    "url": "https://www.dhakapost.com/politics/398442",
    "date": "2025-09-29T18:50:09+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 417,
    "scraped_at": "2026-02-05T13:50:30.140330"
  },
  {
    "title": "‘বিদ্যমান রাষ্ট্রকাঠামোতে নির্বাচন হলে আরেকটি ফ্যাসিজমের জন্ম হবে’",
    "body": "বিদ্যমান রাষ্ট্রকাঠামোতে নির্বাচন হলে আরেকটি ফ্যাসিজমের জন্ম হবে বলে মন্তব্য করেছেন বাংলাদেশ জামায়াতে ইসলামীর সেক্রেটারি জেনারেল মিয়া গোলাম পরওয়ার। বৃহস্পতিবার (১৮ সেপ্টেম্বর) বায়তুল মোকারমের দক্ষিণ গেটে বাংলাদেশ জামায়াতে ইসলামী ঢাকা মহানগর দক্ষিণ ও উত্তর কর্তৃক আয়োজিত এক বিক্ষোভ সমাবেশে বিশেষ অতিথির বক্তব্যে তিনি এসব কথা বলেন। গোলাম পরওয়ার বলেন, জামায়াতে ইসলামী বরাবরই চেয়েছে, একটি গ্রহণযোগ্য নির্বাচনের মাধ্যমে দেশ এগিয়ে যাক। কিন্তু দেখা যাচ্ছে, একটি রাজনৈতিক মহলের প্রভাব খাটানোর ফলে সরকার লেভেল প্লেয়িং ফিল্ড নিশ্চিত করতে পারছে না। আমরা দাবি করেছি, জুলাই সনদের আইনি ভিত্তির মাধ্যমে নির্বাচন দিতে হবে। গত ৫ আগস্ট ড. ইউনূস জুলাই ঘোষণা পেশ করেছিলেন। সেই ড্রাফট একটি বিশেষ মহলের প্ররোচনায় পড়ে জন আকাঙ্ক্ষা বিরোধী অনেককিছু উপস্থাপন করা হয়েছিল। আমরা সেটা সংশোধন করতে বলেছিলাম। যদি নির্বাচনের আগে তা সংশোধন করা না হয়, তবে দেশ মহাবিপর্যয়ের মধ্যে পড়তে পারে। প্রধান উপদেষ্টাকে উদ্দেশ্য করে তিনি বলেন, আপনি কথা দিয়েছিলেন যে আমরা বিদ্যমান রাষ্ট্র কাঠামোর সবটাই সংস্কার করবো। কিন্তু যারা এখনই বলতে পারে যে আমরা আগামী সরকারে এসে সেটা মুছে দেব, আমরা জানি না কে আসবে, কিন্তু এই কথার মধ্যে দুরভিসন্ধি কাজ করছে। এই অন্তর্বর্তীকালীন সরকার হচ্ছে জুলাই সনদ বাস্তবায়নের সবচাইতে উপযুক্ত সরকার। যেহেতু আপনি ঐকমত্য কমিশনের প্রধান, তাই আপনাকে বলতে চাই, আপনি সবাইকে ডাকুন। কোনো সংকট তৈরি না করে জুলাই সনদের ভিত্তিতে আপনি নির্বাচন অনুষ্ঠিত করুন। বিদ্যমান রাষ্ট্র কাঠামোতে যদি আবার নির্বাচন হয়, তাহলে আবারো ফ্যাসিজমের জন্ম হবে, আরেকটি হাসিনার জন্ম হবে। তিনি আরও বলেন, জুলাই সনদের আইনি ভিত্তি না দেওয়ায় লেভেল প্লেয়িং ফিল্ড নিশ্চিত করা যাচ্ছে না। অনেকেই আমাদের বলছেন, আলোচনায় থাকা সত্ত্বেও কেন আপনার আন্দোলনে যাচ্ছেন। তার কারণ আলোচনা করা সত্ত্বেও কোনো সমাধান হচ্ছে না। কোনো কিছুর চাপের মুখে পড়ে সরকার এক শুভঙ্করের ফাঁকির দিকে এগিয়ে যাচ্ছে।আমাদের আন্দোলন রাজনীতির অংশ। জরিপে ৭০ ভাগ জনগণ বলেছে, তারা পিআরের পক্ষে। আমরা চ্যালেঞ্জ দিচ্ছি, যে গণভোট দিন। জনগণ যদি পিআর মানে, আপনাদেরও মানতে হবে। না মানলে জনগণ যে সিদ্ধান্ত দেবে, আমরা তে মেনে নেব।",
    "url": "https://www.dhakapost.com/politics/395919",
    "date": "2025-09-18T18:57:59+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 303,
    "scraped_at": "2026-02-05T13:50:31.866768"
  },
  {
    "title": "শুধু আ. লীগ অফিসের সেটআপটা নষ্ট করেছি, দখল করিনি : এনসিপি নেতা",
    "body": "চট্টগ্রামে উত্তর জেলা আওয়ামী লীগের কার্যালয় ভাঙচুর ও দখলের বিষয়টি অস্বীকার করে জাতীয় নাগরিক পার্টির (এনসিপি) নগর যুগ্ম সমন্বয়কারী আরিফ মঈনুদ্দিন বলেছেন, বঙ্গবন্ধু অবশ্যই স্বাধীনতার একজন অন্যতম স্থপতি। কিন্তু গত ১৬ বছরে শেখ মুজিবকে অস্ত্র হিসেবে ব্যবহার করা হয়েছে। ফলে মানুষের ক্ষোভ আছে। সেখানে ছাত্র-জনতা ম্যুরাল ভাঙচুর করে। আমরা সেখানে শুধু সেটআপটা নষ্ট করে দিয়েছি, দখল করিনি। বুধবার (২২ অক্টোবর) এ নিয়ে আয়োজিত এক সংবাদ সম্মেলনে এনসিপি নেতারা বলেন, কার্যালয়ে আওয়ামী লীগের নেতাকর্মীরা যাতায়াত করতেন, কার্যক্রমও চলত। প্রশাসন এ নিয়ে ব্যবস্থা নেয়নি। স্থানীয় লোকজনের আহ্বানে এনসিপির নেতাকর্মীরা ওই কার্যালয়ে যান। আজ বিকেল সাড়ে পাঁচটায় নগরের বিপ্লব উদ্যানে এ সংবাদ সম্মেলনের আয়োজন করে এনসিপির চট্টগ্রাম নগর সমন্বয় কমিটি। এতে বক্তব্য দেন এনসিপি চট্টগ্রাম নগরের যুগ্ম সমন্বয়কারী আরিফ মঈনুদ্দিন ও মোহাম্মদ এরফানুল হক। উপস্থিত ছিলেন যুগ্ম সমন্বয়কারী মো. রাফসান জানি ও মো. জসিম উদ্দিন। এ ছাড়া কমিটির সদস্য, সংগঠক ও থানা পর্যায়ের কর্মীরাও উপস্থিত ছিলেন। এনসিপি নেতা আরিফ মঈনুদ্দিন বলেন, ‘গত বছরের ৫ আগস্টের পর চট্টগ্রামে আওয়ামী লীগের অফিসগুলো পরিত্যক্ত ছিল। কিন্তু দুই মাস ধরে খবর পাচ্ছি অফিসগুলোতে কার্যক্রম চলছে, দরজা-জানালা লাগানো হচ্ছে, লোকজন আসা-যাওয়া করছে। আমরা প্রশাসনকে জানিয়েছিলাম। কিন্তু ব্যবস্থা নেয়নি।’ গতকাল মঙ্গলবার দুপুরে নগরের নিউমার্কেটের দোস্ত বিল্ডিংয়ে অবস্থিত আওয়ামী লীগের চট্টগ্রাম উত্তর জেলা শাখার কার্যালয় দখল ও ভাঙচুর করেন একদল তরুণ। এর নেতৃত্ব দেন এনসিপি নেতা আরিফ মঈনুদ্দিন। তার সঙ্গে বৈষম্যবিরোধী ছাত্র আন্দোলনের সাবেক সমন্বয়ক ও কর্মীরাও ছিলেন। ভাঙচুরের বিষয়ে যুগ্ম সমন্বয়কারী মোহাম্মদ এরফানুল হক বলেন, আওয়ামী লীগের সব ধরনের কার্যক্রম নিষিদ্ধ করা হলেও রাষ্ট্রবিরোধী কর্মকাণ্ড থেমে নেই। ওই ভবন আওয়ামী লীগ বিনা ভাড়ায় দখল করেছিল। পাশাপাশি সেখানে বিভিন্ন অপকর্ম পরিচালনা করা হতো।",
    "url": "https://www.dhakapost.com/politics/404021",
    "date": "2025-10-22T21:51:33+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 253,
    "scraped_at": "2026-02-05T13:50:33.881794"
  },
  {
    "title": "শেখ হাসিনার রায় আইনের শাসন প্রতিষ্ঠায় তাৎপর্যপূর্ণ : রব",
    "body": "শেখ হাসিনার রায়ের প্রতিক্রিয়ায় জেএসডির সভাপতি আ স ম আবদুর রব বলেছেন, এ রায় গণ-অভ্যুত্থান উত্তর আইনের শাসনভিত্তিক কাঙ্ক্ষিত বাংলাদেশ বিনির্মাণের পথে একটি তাৎপর্যপূর্ণ অগ্রগতি। বিশেষত মানবতাবিরোধী অপরাধের দায় নির্ধারণ—জনগণের দীর্ঘদিনের প্রত্যাশাকে স্বীকৃতি দিয়েছে। সোমবার (১৭ নভেম্বর) শেখ হাসিনার রায়ের প্রতিক্রিয়া রব আরও বলেন, আন্দোলনের সময় যারা শহীদ হয়েছেন, যারা আহত হয়েছেন, যারা নির্যাতনের শিকার হয়েছেন ও গুমে যারা নিখোঁজ হয়েছেন—তাদের পরিবারগুলোর জন্য এই রায় ন্যায়বিচারের আশ্বাসও বটে। ঘোষিত রায় আমাদের মনে করিয়ে দেয় যে রাষ্ট্রের সর্বোচ্চ পদে অবস্থান করলেও কেউ আইনের ঊর্ধ্বে নয়—এটাই গণতান্ত্রিক রাষ্ট্রের মূল ভিত্তি। মানবতাবিরোধী অপরাধের বিরুদ্ধে রাষ্ট্র তথা বিচারব্যবস্থা যথাযথ দায়িত্ব পালন করেছে বলে উল্লেখ করে রব বলেন, এই ধারণা সমাজে ন্যায়বোধকে শক্তিশালী করবে এবং ভবিষ্যতে গণতান্ত্রিক প্রজাতন্ত্র বিনির্মাণে সহায়ক হবে।",
    "url": "https://www.dhakapost.com/politics/410276",
    "date": "2025-11-17T19:54:58+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 116,
    "scraped_at": "2026-02-05T13:50:39.791796"
  },
  {
    "title": "জামায়াত আমিরের সঙ্গে সুইডেন রাষ্ট্রদূতের সৌজন্য সাক্ষাৎ",
    "body": "জামায়াতে ইসলামীর আমির ডা. শফিকুর রহমানের সঙ্গে সৌজন্য সাক্ষাত করেছেন ঢাকায় নিযুক্ত সুইডেনের রাষ্ট্রদূত নিকোলাস উইকস। আজ (বুধবার) সকাল ৯টায় রাজধানীর বসুন্ধরায় জামায়াত আমিরের কার্যালয়ে এ সাক্ষাৎ ও প্রাতরাশ বৈঠক অনুষ্ঠিত হয়। সাক্ষাৎকালে রাষ্ট্রদূত নিকোলাস উইকস ডা. শফিকুর রহমানের স্বাস্থ্যের খোঁজখবর নেন এবং তাঁর দ্রুত সুস্থতা কামনা করেন। বৈঠকটি অত্যন্ত আন্তরিক ও সৌহার্দ্যপূর্ণ পরিবেশে অনুষ্ঠিত হয়। বৈঠকে বাংলাদেশের সামগ্রিক পরিস্থিতি, বাংলাদেশ-সুইডেন দ্বিপক্ষীয় সম্পর্ক, ব্যবসায়-বাণিজ্য ও কূটনৈতিক অগ্রগতি নিয়ে আলোচনা হয়। উভয়পক্ষ ভবিষ্যতে দুই দেশের অর্থনৈতিক ও উন্নয়নমূলক সম্পর্ক আরও জোরদার হবে বলে আশাবাদ ব্যক্ত করেন। আলোচনাকালে সুইডেন দূতাবাসের বাণিজ্য, রাজনীতি এবং যোগাযোগ বিভাগের প্রধান ওলে লুন্ডিনও উপস্থিত ছিলেন। বাংলাদেশ জামায়াতে ইসলামীর পক্ষে উপস্থিত ছিলেন সেক্রেটারি জেনারেল সাবেক এমপি অধ্যাপক মিয়া গোলাম পরওয়ার, সহকারী সেক্রেটারি জেনারেল এবং কেন্দ্রীয় প্রচার ও মিডিয়া বিভাগের প্রধান অ্যাডভোকেট এহসানুল মাহবুব জুবায়ের, কেন্দ্রীয় নির্বাহী পরিষদ সদস্য মোবারক হোসাইন, জামায়াত আমিরের পররাষ্ট্র বিষয়ক উপদেষ্টা প্রফেসর ড. মাহমুদুল হাসান, ঢাকা মহানগর উত্তরের মেডিকেল থানা আমির ডা. এসএম খালিদুজ্জামান এবং নর্থ-সাউথ ইউনিভার্সিটির অধ্যাপক রাশেদুল ইসলাম।",
    "url": "https://www.dhakapost.com/politics/398822",
    "date": "2025-10-01T11:58:18+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 156,
    "scraped_at": "2026-02-05T13:50:41.637423"
  },
  {
    "title": "দেশে গণতন্ত্র ফেরাতে হলে নির্বাচনই একমাত্র বিকল্প : মির্জা ফখরুল",
    "body": "‘দেশে গণতন্ত্র ফেরাতে হলে নির্বাচনই একমাত্র বিকল্প’ বলে মন্তব্য করেছেন বিএনপির মহাসচিব মির্জা ফখরুল ইসলাম আলমগীর। বৃহস্পতিবার (১৩ নভেম্বর) রাজধানীর হোটেল রেডিসন ব্লু ওয়ার্টার গার্ডেনে ফাউন্ডেশন ফর স্ট্র্যাটেজিক অ্যান্ড ডেভেলপমেন্ট স্টাডিজের (এফএসডিএস) উদ্যোগে ‘জাতীয় সংসদ নির্বাচন-২০২৬ : জাতীয় ঐক্যের প্রয়োজনীয়তা’ শীর্ষক এই আলোচনা সভায় এসব কথা বলেন তিনি। তিনি বলেন, আমরা জোর দিয়ে বলতে চাই, নির্বাচনই একমাত্র বিকল্প— গণতান্ত্রিক ধারায় ফিরে যাওয়ার। যত দ্রুত নির্বাচন হবে তত দেশের জন্য মঙ্গল। ইতোমধ্যে ঘোষণা হয়েছে ২০২৬ সালের ফেব্রুয়ারি মাসে। এই নির্বাচনের মধ্য দিয়ে জনগণের একটা পার্লামেন্ট গঠন হবে। সেই পার্লামেন্ট জনগণের অমীমাংসিত যেসব ইস্যু রয়েছে তা আলোচনা করে একটা সুনির্দিষ্ট পথ বাতলিয়ে দিতে পারবে। ‘প্রধান উপদেষ্টা বক্তব্য প্রসঙ্গে’ মির্জা ফখরুল বলেন, ‘আজকে প্রধান উপদেষ্টা যে বক্তব্য দিয়েছেন এটা নিঃসন্দেহে অনেকেই হয়ত মনে করবেন যে, সবার কাছে গ্রহণযোগ্য একটা বক্তব্য তিনি দিয়েছেন। কিন্তু এতেও তো দ্বিমত থাকতে পারে, অন্যমত থাকবে পারে। ডিজএগ্রিমেন্ট তো থাকবেই। সবাই কী একমত হবে, একমত হবে না। তিনি বলেন, রাষ্ট্রের মালিক তো জনগণ। তার প্রতিনিধিত্ব করবে কে? সেটা হচ্ছে পার্লামেন্ট। এই যে বুদ্ধিজীবী, যাদের জন্য বৈষ্যম করা হয় তাদের জন্য পাঁচ মিনিট বেশি সময় দেওয়া হয়, আর আমরা রাজনীতিকরা তিন মিনিট পাই… এটা জনগণের কাছে কতটুকু গ্রহণযোগ্য তাও আমাদের বিবেচনা করতে হবে। বিএনপি মহাসচিব বলেন, গণতন্ত্রের চর্চা আমাদের করতে হবে। আমরা আসলে দুর্ভাগা জাতি বরাবর গণতন্ত্রের জন্য প্রাণ দিয়েছে মানুষ, আমরা লড়েছি এবং সংগ্রাম করেছি। কিন্তু গণতন্ত্র চর্চা করার কোনো সুযোগ পাই নাই। তিনি আরও বলেন, যারা জুলাই গণঅভ্যুত্থানে শহীদ হয়েছেন, তাদের প্রতি আমি শ্রদ্ধা জানাচ্ছি। তারা আমাদের একটা সুযোগ করে দিয়েছেন, এই গণতন্ত্রকে একটা প্রাতিষ্ঠানিক রূপ দেওয়ার জন্য। ‘পিআর বুঝে না মানুষজন’ নিজের নির্বাচনী এলাকায় কয়েকদিন আগে ঘুরে আসার কথা উল্লেখ করে মির্জা ফখরুল বলেন, আমি একটা কথা খুব পরিষ্কার করে বলতে চাই, খুব জোরেশোরে বলতে চাই, আনুপাতিক প্রতিনিধিত্ব এটা কিন্তু আমাদের দেশের সাধারণ মানুষ কিচ্ছু বুঝে না। ফখরুল বলেন, আমার এলাকার মানুষ বুঝে না এসব। আমরা এখান থেকে রুমের ভেতরে বসে যতই এই ধরনের জিনিস চাপিয়ে দিতে চাই, তাতে কাজ হবে না। পিআর এখন পর্যন্ত জনগণের কাছে বোধগম্য নয়। ‘জাতীয় সরকার করব’ মির্জা ফখরুল বলেন, আমরা নির্বাচনের পরে যে সমস্ত দল বা শক্তি এক সঙ্গে ফ্যাসিস্ট বিরোধী সংগ্রাম করেছি, তাদের সঙ্গে নিয়ে একটা জাতীয় সরকার গঠন করার প্রস্তাব দিয়েছি। এটা থেকে প্রমাণিত হয় আমরা আসলে এই জাতিকে সত্যিকার অর্থে মূল জায়গাগুলোতে ঐক্যবদ্ধ করে সামনের দিকে এগিয়ে যেতে চাই। অবসরপ্রাপ্ত মেজর জেনারেল ফজলে এলাহী আকবরের সভাপতিত্বে আলোচনা সভায় বিএনপির স্থায়ী কমিটির সদস্য আবদুল মঈন খান, হাফিজ উদ্দিন আহমেদ, শিক্ষাবিদ অধ্যাপক মাহবুব উল্লাহ, অধ্যাপক আনোয়ার উল্লাহ চৌধুরী, আমার দেশ সম্পাদক মাহমুদুর রহমানসহ বিভিন্ন পেশার বিশেষজ্ঞরা বক্তব্য রাখেন।",
    "url": "https://www.dhakapost.com/politics/409308",
    "date": "2025-11-13T21:34:38+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 408,
    "scraped_at": "2026-02-05T13:50:43.748250"
  },
  {
    "title": "আরপিও অধ্যাদেশের খসড়া পরিবর্তনে চিঠি দেবে বিএনপি : সালাহউদ্দিন",
    "body": "নির্বাচনসংক্রান্ত আইন গণপ্রতিনিধিত্ব আদেশ (আরপিও) অধ্যাদেশের যে খসড়া উপদেষ্টা পরিষদে অনুমোদন হয়েছে, তা নিয়ে আপত্তি তুলে বিএনপির স্থায়ী কমিটির সদস্য সালাহউদ্দিন আহমেদ বলেছেন, এই খসড়ায় পরিবর্তন আনতে সরকার ও নির্বাচন কমিশনকে তারা চিঠি দেবে। শুক্রবার (২৪ অক্টোবর) বিকেলে রাজধানীর গুলশানে নিজ বাসভবনে সাংবাদিকদের সঙ্গে আলাপকালে তিনি এ তথ্য জানান। কোনো দল জোটগতভাবে নির্বাচন করলেও নিজেদের প্রতীকে অংশ নিতে হবে– এমন বিধান যুক্ত করে নির্বাচন সংক্রান্ত আইন গণপ্রতিনিধিত্ব আদেশের (সংশোধন) অধ্যাদেশের খসড়া বৃহস্পতিবার (২৩ অক্টোবর) অনুমোদন করেছে অন্তর্বর্তী সরকারের উপদেষ্টা পরিষদ। সালাহউদ্দিন আহমেদ বলেন, নির্বাচন সংস্কার কমিশনের সঙ্গে রাজনৈতিক দলগুলোর আলোচনায় নির্বাচনী ব্যবস্থা সংস্কার সংক্রান্ত বিষয়গুলোর অনেকগুলোতে আমরা সবাই সম্মত হয়েছিলাম। কিন্তু নির্বাচন কমিশনের পক্ষ থেকে আইন মন্ত্রণালয়ের মাধ্যমে নির্বাচনী আচরণবিধি ও আরপিও’র যে খসড়াটা উত্থাপন করা হয়েছে, এটাতে যে পরিবর্তন আনা হয়েছে, তাতে বিএনপির কোনো সম্মতি ছিল না। জোটবদ্ধ নির্বাচনে নিজ দলের প্রতীকে নির্বাচন করতে হলে ছোট রাজনৈতিক দলগুলো জোটবদ্ধ হতে উৎসাহিত হবে না বলে দাবি করেন তিনি। বিএনপির স্থায়ী কমিটির এ সদস্য বলেন, এটাতে তাদেরও (রাজনৈতিক দলগুলোর) সম্মতি নেই, আমাদের সম্মতি নেই। এটা নির্বাচন কমিশন থেকে একতরফাভাবে কেন উত্থাপন করা হলো জানি না। আরপিও অধ্যাদেশের খসড়ার ওপরে মতামত চেয়েছিলেন। আমরা মতামত জানিয়েছিলাম। সালাহউদ্দিন আহমেদ বলেন, অধ্যাদেশের জন্য যেসব সংশোধনী এসেছে, তার অধিকাংশের সঙ্গে আমরা একমত। কিন্তু প্রতীকের (নিজস্ব প্রতীকের বাইরে জোটের প্রতীক নিতে পারবে না) এ বিষয়ে আমরা সম্মত হইনি কখনো। আমার মনে হয় আমাদের একটা সুষ্ঠু রাজনীতি ও নির্বাচনের স্বার্থে এটা পুনর্বিবেচনা করা প্রয়োজন। এ কথা আমরা আমাদের দলের পক্ষ থেকে জানিয়েছি, আমরা হয়ত আনুষ্ঠানিক চিঠিও দেব নির্বাচন কমিশনে এবং আইন উপদেষ্টার কাছে।",
    "url": "https://www.dhakapost.com/politics/404413",
    "date": "2025-10-24T20:00:50+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 245,
    "scraped_at": "2026-02-05T13:50:45.854956"
  },
  {
    "title": "এবারের নির্বাচনকে শোডাউনের নির্বাচনে পরিণত করা হয়েছে : আখতার হোসেন",
    "body": "জাতীয় নাগরিক পার্টির (এনসিপি) সদস্য সচিব আখতার হোসেন বলেছেন, ২০২৬ সালের যে নির্বাচন অনুষ্ঠিত হবে সেই নির্বাচনের একমাত্র এজেন্ডা হওয়ার কথা ছিল সংস্কার। কিন্তু নানাভাবে নির্বাচনটাকে একটি শোডাউনের নির্বাচনে পরিণত করা হয়েছে। আজ (মঙ্গলবার) সন্ধ্যায় রাজধানীর শাহবাগে শহিদ আবু সাইদ ইন্টারন্যাশনাল কনভেনশন সেন্টারে জাতীয় যুবশক্তির প্রতিনিধি সম্মেলনে এ অভিযোগ করেন তিনি৷ আখতার হোসেন বলেন, বাংলাদেশে নির্বাচনের এক ধরনের প্রস্তুতি আমরা খেয়াল করছি। কিন্তু যে নির্বাচনটা ২০২৬ সালে অনুষ্ঠিত হতে যাচ্ছে, নির্বাচনটা নিছক কোনো ক্ষমতা পরিবর্তন হওয়ার নির্বাচন হওয়ার কথা ছিল না। আমরা চেয়েছিলাম যেই কাঠামো বাংলাদেশকে ফ্যাসিবাদি করে তোলে সেই কাঠামো থেকে উৎরে গিয়ে নতুন এক কাঠামোর রাজনীতি প্রতিষ্ঠা করতে। সেটা আমাদের দীর্ঘদিনের লক্ষ্য এবং চাওয়ার জায়গা ছিল। তিনি আরও বলেন, বাংলাদেশের মানুষেরা রাষ্ট্রটাকে নতুন করে গড়তে চেয়েছে, যে মানুষেরা ২৪-এর অভ্যুত্থানে জীবন দিয়েছেন। যারা শাহাদাত বরণ করেছেন, তারা যে নতুন সংস্কারের বাংলাদেশ দেখতে চেয়েছিল, এই সংস্কারের কথা বিএনপি-জামায়াত কোনো দল তাদের আলোচনার মধ্যে আর প্রধান করে তুলছে না। তিনি আরও বলেন, তারা কিভাবে ক্ষমতা দখল করবে, কিভাবে ক্ষমতায় আসবেন শুধুমাত্র সেই ধরনের বুদ্ধি পরামর্শ, এই ধরনের আয়োজনের সঙ্গে নিজেদের সম্পৃক্ত রেখেছে। বাংলাদেশের জনগণকে ভালো করে এটা বুঝতে হবে। আখতার বলেন, একদল বলছে যে, আমরা আগে ক্ষমতা পরিচালনা করেছি। অভিজ্ঞতা আছে। আরেকদল বলছে আমরা কখনোই ক্ষমতায় আসিনি, আমরা নতুন কিছু দিতে চাই। যদিও তারা মন্ত্রিত্ব শেয়ার করেছে। যারা ক্ষমতায় ছিলেন বলে নানাবিধভাবে আবার ক্ষমতাপ্রাপ্ত হবেন, এই আশাবাদ মানুষের কাছে ব্যক্ত করছেন, দেশ পরিচালনা করেছেন সেই অভিজ্ঞতার কথা বলছেন...বাংলাদেশের মানুষ কিন্তু সেই অভিজ্ঞতা ভুলে যায়নি। তিনি বলেন, আবার যারা মন্ত্রিত্ব শেয়ার করে আজ নিজেদের নতুন বলে দাবি করছেন তারাও কিন্তু জনগণের কাছে অর্ধ সত্য বক্তব্য দিয়ে মানুষকে অন্ধকারে রাখার রাজনীতি করে যাচ্ছেন।",
    "url": "https://www.dhakapost.com/politics/415469",
    "date": "2025-12-09T20:47:29+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 261,
    "scraped_at": "2026-02-05T13:50:50.009852"
  },
  {
    "title": "দেশে নীতি-আদর্শের পরিবর্তন না হলে মানুষের ভাগ্যের পরিবর্তন হবে না",
    "body": "ইসলামী আন্দোলন বাংলাদেশের সিনিয়র নায়েবে আমির মুফতি সৈয়দ মুহাম্মাদ ফয়জুল করীম বলেন, স্বাধীনতার মূল উদ্দেশ্য ছিল ইসলাম প্রতিষ্ঠার মাধ্যমে ন্যায়বিচার ও বৈষম্যহীন সমাজ প্রতিষ্ঠা। কিন্তু স্বাধীনতার ৫৪ বছর পরেও চাঁদাবাজ, দখলবাজ, জুলুমবাজদের কারণে সাধারণ মানুষ তাদের ন্যায্য অধিকার থেকে বঞ্চিত। দেশে নীতি ও আদর্শের পরিবর্তন না হলে মানুষের ভাগ্যের পরিবর্তন হবে না। শনিবার (৪ অক্টোবর) সকালে ঢাকা রিপোর্টার্স ইউনিটির শফিকুল কবির মিলনায়তনে ইসলামী যুব আন্দোলন বাংলাদেশ আয়োজিত ‘স্বাধীনতার পথরেখা – ৪৭, ৭১, ২৪: প্রেক্ষিত আগামীর বাংলাদেশ’ শীর্ষক গোলটেবিল বৈঠকে প্রধান অতিথির বক্তব্যে তিনি এসব কথা বলেন। বৈঠকে মুফতি সৈয়দ মুহাম্মাদ ফয়জুল করীম বলেন, মুসলিম লীগ, আওয়ামী লীগ, বিএনপি ও জাতীয় পার্টির শাসন জনগণ দেখেছে। তাদের শাসনে সাধারণ মানুষের ভাগ্যের কোনো পরিবর্তন হয়নি। শুধু দেশ, দল ও নেতা পরিবর্তন করে শান্তি আসবে না। শান্তি তখনই আসবে, যখন আমরা নীতি-আদর্শের পরিবর্তন আনতে পারব এবং ইসলামের সুমহান আদর্শকে রাষ্ট্র ও সমাজ জীবনে প্রতিষ্ঠা করতে পারব। প্রধান অতিথির বক্তব্যে তিনি বলেন, ১৯৪৭ দেশ ভাগ হয়েছিল দ্বি-জাতি তত্ত্বের ভিত্তিতে। তথা পাকিস্তান হবে মুসলমানদের ও হিন্দুস্তান হবে সনাতনীদের। কিন্তু সেই স্বপ্ন পূরণ হয়নি। ফের ১৯৭১ সালে পশ্চিম পাকিস্তানী শাসকগোষ্ঠীর জুলুমের বিরুদ্ধে গর্জে ওঠেছিল। তিনি বলেছেন, ১৯৪৭ সালে দ্বি-জাতি তত্ত্বের ভিত্তিতে দেশভাগ এবং ১৯৭১ সালে স্বাধীনতার মাধ্যমে আমরা ভৌগোলিক মুক্তি পেলেও মানুষের মুক্তি ও কল্যাণ এখনো সুদূর পরাহত। দেশের স্বাধীনতা এখনও পূর্ণতা পায়নি। তিনি আরও বলেন, মিথ্যার জৌলুস আর অন্যায়ের মরিচিকার পেছনে ছুটে চলা যুবসমাজকে ফেরাতে হবে ধ্বংসের পথ থেকে। সাময়িক স্বার্থচিন্তার কুহেলিকা ভেদ করে যুবসমাজের চোখে জ্বালতে হবে চিরমুক্তির প্রোজ্জ্বল আলো। আমরা ঐতিহাসিক আওয়াজ তুলেছিলাম ‘শুধু নেতা নয়, নীতির পরিবর্তন চাই’। হেরার আলোকচ্ছটায় উদ্ভাসিত সে মশালই পারবে নব্য জাহিলিয়াতের অন্ধকারে নিমজ্জিত সমাজকে আলোয় আলোয় ভরে দিতে। ইসলামী যুব আন্দোলন বাংলাদেশের কেন্দ্রীয় সভাপতি আতিকুর রহমান মুজাহিদের সভাপতিত্বে ও সেক্রেটারি জেনারেল মুফতি মানসুর আহমদ সাকীর সঞ্চালনায় বৈঠকে বিশেষ অতিথি হিসেবে উপস্থিত ছিলেন ইসলামী আন্দোলন বাংলাদেশের যুগ্ম মহাসচিব মাওলানা গাজী আতাউর রহমান, জগন্নাথ বিশ্ববিদ্যালয়ের সহযোগী অধ্যাপক ডক্টর আবদুল মোমেন, ইসলামী আন্দোলন বাংলাদেশের কেন্দ্রীয় সাংগঠনিক সম্পাদক শাহ ইফতেখার তারিক, ব্র্যাকের এইচ আর অ্যান্ড ডেভলপমেন্ট প্রাক্টিশনার ফারহান বাশার। বৈঠকে আরো বক্তব্য রাখেন– বংলাদেশ খেলাফত যুব মজলিসের সভাপতি মুফতী জাহিদুজ্জামান, যুব জাগপার সভাপতি নজরুল ইসলাম বাবলু, যুব অধিকার পরিষদের সাধারন সম্পাদক নাদিম হাসান, বাংলাদোশ ইসলামী যুব সমাদের সাধারন সম্পাদক আবদুল্লাহ আল মাসুদ খান, ইসলামী যুব মজলিসের সহ-সাধারণ সম্পাদক মাওলানা শাব্বির আহমদ প্রমুখ। এমএম/এমএসআই/বিআরইউ",
    "url": "https://www.dhakapost.com/politics/399487",
    "date": "2025-10-04T18:56:53+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 361,
    "scraped_at": "2026-02-05T13:50:52.113476"
  },
  {
    "title": "জামায়াত ধর্মকে ব্যবহার করে মানুষকে ধোঁকা দিচ্ছে : মির্জা আব্বাস",
    "body": "জামায়াতে ইসলামীকে আওয়ামী লীগের মতোই রাজনৈতিক দল বলে মন্তব্য করেছেন বিএনপির স্থায়ী কমিটির সদস্য মির্জা আব্বাস। তিনি বলেন, এরা ইসলামে বিশ্বাস করে না। এরা এখন ধর্মকে ব্যবহার করে মানুষকে ধোঁকা দিচ্ছে। বুধবার (৩ ডিসেম্বর) রাজধানীর সিদ্ধেশ্বরীতে মেডিকেল ক্যাম্প উদ্বোধনকালে এ মন্তব্য করেন তিনি। মির্জা আব্বাস বলেন, ‘জামায়াতের জন্য আওয়ামী লীগই ভালো ছিল। যারা মুক্তিযুদ্ধের সময় দেশের বিরুদ্ধে ছিল, তারাই এখন ধর্মকে ব্যবহার করে মানুষকে ধোঁকা দিচ্ছে। এসব করে দেশের মানুষকে বোকা বানানো যাবে না।’ তিনি বলেন, ‘কোনও ভদ্রলোকের সঙ্গে ওরা কাজ করতে পারবে না। আওয়ামী লীগ একটা অভদ্রের দল, এরাও একটি অসভ্য দল। ধর্ম বিকৃতকারী একটা দল, এরা মওদুদীবাদে বিশ্বাস করে, ইসলামে বিশ্বাস করে না। এরা মুসলমান ধর্মে বিশ্বাস করে না, যদিও মুসলমানদের লেবাস আছে। এদের হাত থেকে বেঁচে থাকবেন। এরা বাসায়-বাসায় যাচ্ছে, মা-বোনদের কাছে গিয়ে পানি চাচ্ছে। এরপর বলছে- জামায়াতকে ভোট দিলে বেহেশতে যাবেন। না দিলে আপনার ক্ষতি হবে। এ ছাড়াও নানান ধরনের কথা বলছেন। এরা কত বড় ধান্দাবাজ। তিনি আরও বলেন, ‘বাংলাদেশের মানুষ অনেক শিক্ষিত নয়, তবে একেবারে বোকা নয়। এভাবে ধোঁকা দেওয়ার যাবে না। এ সময় দোয়া চান সাবেক রাষ্ট্রপতি জিয়াউর রহমান ও দলের চেয়ারপারসন খালেদা জিয়ার জন্য।’",
    "url": "https://www.dhakapost.com/politics/414088",
    "date": "2025-12-03T17:14:41+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 181,
    "scraped_at": "2026-02-05T13:50:54.535582"
  },
  {
    "title": "আগামী নির্বাচনে আ.লীগ ও জাতীয় পার্টির অংশগ্রহণের সুযোগ নেই : আখতার",
    "body": "জাতীয় নাগরিক পার্টির (এনসিপি) সদস্য সচিব আখতার হোসেন বলেছেন, আগামী নির্বাচনে আওয়ামী লীগের মতো জাতীয় পার্টিকেও অংশগ্রহণের সুযোগ দেওয়া যাবে না। কারণ, বিগত দিনে তারা আওয়ামী লীগের সহযোগী হিসেবে ভূমিকা রেখেছে। তাদের কারণেই ফ্যাসিবাদ দীর্ঘায়িত হয়েছে। এখনো তারা বড় বড় কথা বলছে। খুনিদের পক্ষে সাফাই গাইছে। তাই এ দুটি দলকেই নির্বাচনের বাইরে রাখতে হবে। কারণ তারা আবার ক্ষমতায় আসলে দেশকে ভারতের করদরাজ্যে পরিণত করবে। তিনি বলেন, জুলাই সনদের আইনি ভিত্তি দেওয়ার প্রক্রিয়া সরকারকে টেবিলেই সম্পন্ন করতে হবে। শুক্রবার (২৪ অক্টোবর) রাত সাড়ে ৮টায় রাজধানীর শাহবাগে শহীদ আবু সাইদ ইন্টারন্যাশনাল কনভেনশন সেন্টারে দলের ঢাকা জেলা ও দুই মহানগর শাখার সমন্বয় সভায় বিশেষ অতিথির বক্তব্যে এসব কথা বলেন এনসিপির সদস্য সচিব। সভায় ঢাকা জেলা ও দুই মহানগরের থানা সমন্বয়কারীরা নিজেদের বিভিন্ন সমস্যা ও সম্ভাবনার কথা তুলে ধরেন। আখতার হোসেন বলেন, জুলাই সনদের আইনি ভিত্তির বিষয়ে রাজনৈতিক দলগুলোর দাবি সত্ত্বেও সরকার কথা না শুনে স্বাক্ষর অনুষ্ঠান করেছে। এতদিন পরও সরকার এ বিষয়টি এখনো খোলাসা করেনি। আমরা মনে করি সেদিন আমরা স্বাক্ষর করলে সনদের অপমৃত্যু হতো। তাই অতি দ্রুত এটি বাস্তবায়ন করতে হবে। টেবিলেই এর সমাধান করতে হবে। নব্বইয়ের মতো কাগুজে সিদ্ধান্ত হলে আমরা আবার রাজপথে নামব। তিনি বলেন, অনেকে শুধু নির্বাচনী রাজনীতির বিষয়টিকে সামনে আনতে চেয়েছিলেন। অথচ আমরা সংস্কার প্রক্রিয়াকে এগিয়ে নিয়েছি। শুধু আমাদের দাবির পরিপ্রেক্ষিতেই ঐকমত্য কমিশন সংস্কার প্রক্রিয়াকে এ পর্যন্ত নিয়ে আসতে বাধ্য হয়েছে। এনসিপির সদস্য সচিব বলেন, কোনো একটি দলের সিদ্ধান্তের কারণে আরপিও সংশোধন করতে চাইলে মনে করব এর সাথে প্রধান উপদেষ্টার লন্ডনে বৈঠকের যোগসূত্র রয়েছে। অতীতের মতো এবার আমরা ডিজিএফআইর নির্বাচন চাই না। দলীয় নেতাকর্মীদের উদ্দেশে আখতার হোসেন বলেন, এখনো মানুষের মানবিক মর্যাদা নির্ধারণ করা যায় না। দিনমজুর ও খেটে খাওয়া মানুষের অধিকার ক্ষুণ্ণ হচ্ছে। আমরা দলবাজির রাজনীতি চাই না। মানুষের জন্য রাজনীতি করতে চাই। এজন্য ব্যক্তিগত কার্যক্রমে দলকে সম্পৃক্ত না করাই ভালো। অনেক সময় নেতিবাচক খবর আমাদের দুঃখ দেয়। তিনি বলেন, একজন ইমামকে গুম করা হলো। আমরা গুমের ঘটনা দেখতে চাই না। এনসিপি দেশের সব মানুষের পক্ষে কাজ করবে। দেশের স্বাধীনতা ও সার্বভৌমত্বকে রক্ষা করবে। নতুন বাংলাদেশের রাজনীতি বিনির্মাণ করতে হলে সংখ্যাকে প্রাধান্য না দিয়ে যোগ্যতার দিকে মনোযোগ দিতে হবে। সমন্বয় সভায় আরও বক্তব্য দেন এনসিপির দক্ষিণাঞ্চলীয় মুখ্য সংগঠক হাসনাত আবদুল্লাহ, উত্তরাঞ্চলীয় মুখ্য সংগঠক সারজিস আলম, মুখ্য সমন্বয়ক নাসীরুদ্দীন পাটওয়ারী, জ্যেষ্ঠ যুগ্ম মুখ্য সমন্বয়ক আবদুল হান্নান মাসউদ, জ্যেষ্ঠ যুগ্ম সদস্য সচিব নাহিদা সারওয়ার নিভা প্রমুখ। তবে সভায় দলের আহ্বায়ক নাহিদ ইসলাম প্রধান অতিথি থাকলেও তিনি উপস্থিত ছিলেন না।",
    "url": "https://www.dhakapost.com/politics/404444",
    "date": "2025-10-24T22:22:54+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 380,
    "scraped_at": "2026-02-05T13:50:56.652581"
  },
  {
    "title": "ফেনী-১, দিনাজপুর-৩ ও বগুড়া-৭ আসন থেকে লড়বেন খালেদা জিয়া",
    "body": "অন্তর্বর্তী সরকারের ঘোষণা অনুযায়ী আগামী ফেব্রুয়ারি মাসে ত্রয়োদশ জাতীয় সংসদ নির্বাচন অনুষ্ঠিত হওয়ার কথা রয়েছে। এ নির্বাচন সামনে রেখে দলীয় প্রার্থীদের প্রাথমিক তালিকা ঘোষণা করছেন বিএনপি মহাসচিব মির্জা ফখরুল ইসলাম আলমগীর। সোমবার (৩ নভেম্বর) সন্ধ্যায় রাজধানীর গুলশানে বিএনপি চেয়ারপারসনের রাজনৈতিক কার্যালয়ে সংবাদ সম্মেলনের মাধ্যমে দলীয় প্রার্থীদের নাম ঘোষণা শুরু করেন তিনি। এ সময় মির্জা ফখরুল বলেন, দীর্ঘ ১৬ বছর পর আগামী ফেব্রুয়ারিতে মাসে আমরা গণতান্ত্রিক নির্বাচন পেতে যাচ্ছি। সেই নির্বাচনের জন্য ২৩৭ আসনে সম্ভাব্য প্রার্থী তালিকা দেওয়া হচ্ছে। আর যেসব আসনে যুগপৎ আন্দোলনের সঙ্গীদের প্রার্থী ঘোষণা করা হবে, সেটি বিএনপি সমন্বয় করে নেবে। ফখরুল জানান, আগামী নির্বাচনে অংশ নেবেন দলের চেয়ারপারসন খালেদা জিয়া। তিনি দিনাজপুর-৩, বগুড়া-৭ ও ফেনী-১ আসন থেকে নির্বাচন করবেন। এর আগে দলের ভারপ্রাপ্ত চেয়ারম্যান তারেক রহমানের নেতৃত্বে দলের স্থায়ী কমিটির বৈঠক হয়। সেখানে দলীয় প্রার্থীদের প্রাথমিক তালিকা চূড়ান্ত করা হয়। সংবাদ সম্মেলনে উপস্থিতি রয়েছেন বিএনপির স্থায়ী কমিটির সদস্য ড. খন্দকার মোশাররফ হোসেন, মির্জা আব্বাস, গয়েশ্বর চন্দ্র রায়, আব্দুল মঈন খান, মেজর (অব.) হাফিজ উদ্দিন আহমেদ, আমীর খসরু মাহমুদ চৌধুরী, সেলিমা রহমান, ইকবাল হাসান মাহমুদ টুকু ও ডা. এ জেড এম জাহিদ হোসেন।",
    "url": "https://www.dhakapost.com/politics/406689",
    "date": "2025-11-03T17:52:10+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 175,
    "scraped_at": "2026-02-05T13:50:58.795458"
  },
  {
    "title": "নির্বাচিত হলে জবাবদিহিতামূলক প্রশাসন গড়ে তুলবো",
    "body": "ঢাকা-১১ আসনে ইসলামী আন্দোলন বাংলাদেশের মনোনীত প্রার্থী অধ্যক্ষ হাফেজ মাওলানা শেখ ফজলে বারী মাসউদ বলেছেন, জনগণের সমর্থনে আমি নির্বাচিত হলে ঢাকা-১১ আসনকে দুর্নীতিমুক্ত, জবাবদিহিতামূলক প্রশাসন ও স্মার্ট এলাকা হিসেবে গড়ে তুলবো। তিনি বলেন, শুধু ভোটার নয়, সকল শ্রেণী, পেশা, ধর্ম, বর্ণের মানুষকে সচেতন নাগরিক মানে গড়ে তোলা ও তাদের প্রাপ্য অধিকার পোঁছে দেওয়া আমার প্রধান ব্রত হবে। শনিবার (১৮ অক্টোবর) বিকাল ৩টায় রাজধানী উত্তরের ভাটারাস্থ নির্বাচন পরিচালনা কমিটির কার্যালয়ে ভাটারা, বাড্ডা, রামপুরা ও হাতিরঝিল এলাকার দায়িত্বশীলদের সঙ্গে মতবিনিময় সভায় প্রধান অতিথির বক্তব্যে তিনি এসব কথা বলেন। নির্বাচন পরিচালনা কমিটির আহ্বায়ক মুফতি ফরিদুল ইসলামের সভাপতিতে অনুষ্ঠিত মতবিনিময় সভায় বিশেষ অতিথির বক্তব্য রাখেন, ইসলামী আন্দোলন বাংলাদেশ ঢাকা মহানগর উত্তরের সহ-সভাপতি মুফতি অলিউল্লাহ। মাওলানা শেখ ফজলে বারী মাসউদ আরও বলেন, বিগত ১৬ বছর ফ্যসিস্ট ও স্বৈরাচারের রক্তচক্ষুকে উপেক্ষা করে রাজনীতি ও জনগণের পাশে দেশ, জাতি ও মানবতার কল্যাণে ছিলাম, আছি এবং থাকবো। জুলাই অভ্যুত্থানের অন্যতম স্টেক হোল্ডার আমরা। ঢাকা-১১ আসনে কোনও সন্ত্রাসীকে নব্য চাঁদাবাজ হতে দেব না। সদস্য সচিব ইদ্রিস আকন ও মাওলানা রুহুল আমিনের পরিচালনায় অন্যান্য মধ্যে আরও বক্তব্য রাখেন, নির্বাচন পরিচালনা কমিটির যুগ্ম আহবায়ক ডাক্তার মুজিবুর রহমান, ইসমাইল হোসেন, মুফতি হাবিবুল্লাহ, মাওলানা জাকির হোসেন, মুফতি শাব্বির আহমাদ, মুফতি নিজামউদ্দিন, মুফতি আরমান হুসাইনসহ বাড্ডা, ভাটারা, রামপুরা ও হাতিরঝিল থানা শাখার ওয়ার্ড, ইউনিট ও সহযোগী সংগঠনের দায়িত্বশীলরা।",
    "url": "https://www.dhakapost.com/politics/402978",
    "date": "2025-10-18T20:40:18+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 204,
    "scraped_at": "2026-02-05T13:51:01.069292"
  },
  {
    "title": "নৈতিকতাহীন শিক্ষাব্যবস্থা পশু তৈরি করছে, মানুষ নয়",
    "body": "দেশের শিক্ষাব্যবস্থা নিয়ে প্রশ্ন তুলে বাংলাদেশ জামায়াতে ইসলামীর সেক্রেটারি জেনারেল অধ্যাপক মিয়া গোলাম পরওয়ার বলেছেন, শুধু সেক্যুলার শিক্ষা মানুষকে নৈতিক চরিত্র দিতে পারে না, বরং ইসলামের সুশিক্ষা ছাড়া এমন শিক্ষাব্যবস্থা ‘পশু তৈরি করছে, মানুষ নয়’, যার প্রমাণ আবরারের নির্মম হত্যা। সোমবার (৬ অক্টোবর) জাতীয় প্রেস ক্লাবের আব্দুস সালাম হলে শহীদ আবরার ফাহাদ দিবস উপলক্ষ্যে জাতীয় গণতান্ত্রিক পার্টি (জাগপা) আয়োজিত ‘রুখে দাঁড়াও ভারতীয় আধিপত্যবাদ’ শীর্ষক এক আলোচনা সভায় প্রধান বক্তা হিসেবে তিনি এসব কথা বলেন। আলোচনা সভায় সভাপতিত্ব করেন জাগপার সহ সভাপতি ও দলীয় মুখপাত্র রাশেদ প্রধান। মিয়া গোলাম পরওয়ার বলেন, আবরার ফাহাদ কোনো ছাত্রসংগঠনের সঙ্গে যুক্ত ছিল না, সে ছিল একজন দেশপ্রেমিক মেধাবী ছাত্র। তিস্তার পানি, ফেনী নদী, গ্যাস এবং কলকাতার বন্দরের ইতিহাস নিয়ে ফেসবুকে ভারতীয় আধিপত্যবাদের বিরুদ্ধে লেখালেখি করায় বুয়েট ছাত্রলীগের নেতাকর্মীরা তাকে নির্মমভাবে পিটিয়ে হত্যা করে। তিনি বলেন, সেরা বিদ্যাপীঠের মেধাবী ছাত্ররা এমন নৃশংস কাজ করতে পারে কীভাবে? এটি প্রমাণ করে তাদের মেধা, মনন, শিক্ষা ও চরিত্রে মানবতা নেই। জামায়াতের সেক্রেটারি জেনারেল বলেন, এখন আধিপত্যবাদ মানে শুধু ভৌগোলিক সীমানা বা দেশ দখল নয়। বরং এটি হলো এক দেশ অন্য দেশে বসে ‘রিমোট কন্ট্রোলের’ মাধ্যমে শাসক বসানো, রাজনীতি, অর্থনীতি, বাজার, পররাষ্ট্রনীতি নিয়ন্ত্রণ করা। এ কারণেই বাংলাদেশ তিস্তা নদীর পানি পাচ্ছে না এবং নানাভাবে শোষিত হচ্ছে। দেশের বর্তমান রাজনৈতিক পরিস্থিতি ও আসন্ন নির্বাচন প্রসঙ্গে মিয়া গোলাম পরওয়ার বলেন, জনগণের আকাঙ্ক্ষা পূরণের জন্য একটি নির্দলীয় অন্তর্বর্তীকালীন সরকারের অধীনে অবাধ ও সুষ্ঠু নির্বাচন দরকার। বিদ্যমান রাষ্ট্র কাঠামোকে বদলে দিয়ে রাজনৈতিক ও সাংবিধানিক সংস্কারের মাধ্যমে নতুন একটি রাষ্ট্র কাঠামো গঠন করতে হবে। এ সংস্কারের মধ্য দিয়ে এমন একটি রাষ্ট্রযন্ত্র তৈরি হবে, যেখানে নতুন করে আর কোনো ফ্যাসিস্ট কিংবা হাসিনার জন্ম হবে না। তিনি বলেন, আসন্ন নির্বাচনে ইসলামী শক্তি ও দেশপ্রেমিক শক্তির মধ্যে যে সমঝোতার সম্ভাবনা দেখা দিয়েছে, কোনো আধিপত্যবাদী শক্তি যেন সেই ঐক্যের পথে বাধা সৃষ্টি না করতে পারে। পাশাপাশি ভারতের সঙ্গে সমতার ভিত্তিতে ও ন্যায্যতার মাধ্যমে সুসম্পর্ক বজায় রাখার ব্যবস্থা করতে হবে।",
    "url": "https://www.dhakapost.com/politics/399912",
    "date": "2025-10-06T14:36:13+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 300,
    "scraped_at": "2026-02-05T13:51:03.198879"
  },
  {
    "title": "অভিমান ভুলে এক হয়ে কাজ করার আহ্বান বিএনপি প্রার্থীর",
    "body": "চট্টগ্রাম-১ (মীরসরাই) আসনে বিএনপির মনোনীত প্রার্থী নুরুল আমিন চেয়ারম্যান বলেছেন, বিএনপির চেয়ারম্যান নামে আলাদা কোনো গ্রুপ আর থাকবে না। আজ থেকে আমাদের গ্রুপের নাম খালেদা জিয়া ও তারেক রহমানের ধানের শীষ। তিনি বলেন, আমরা ধানের শীষের গ্রুপ। মনোনয়ন অনেকেই চেয়েছেন, তারা সবাই আমাদের সতীর্থ। তাদের প্রতি আমার ভালোবাসা। সকল মান-অভিমান ভুলে আমরা ধানের শীষের লোক হিসেবে ঐক্যবদ্ধ থেকে কাজ করবো। আমাদের দলের মধ্যে প্রতিযোগিতা ছিল, প্রতিদ্বন্দ্বী ছিল- আজকের পর থেকে সেটি নেই। কাঁধে কাঁধ মিলিয়ে আমরা একসঙ্গে কাজ করে এই নির্বাচনে মীরসরাই আসন খালেদা জিয়া ও তারেক রহমানকে উপহার দেব। বুধবার (৫ নভেম্বর) বিকালে ঢাকা-চট্টগ্রাম মহাসড়কের মীরসরাই সদরে ধানের শীষের প্রার্থীর নির্বাচনী পথসভায় প্রধান অতিথির বক্তব্যে তিনি এসব কথা বলেন। তিনি বলেন, বিগত ২০১৮ সালেও আমার দল আমার ওপর আস্থা রেখে মনোনয়ন দিয়েছিল। ফ্যাসিস্ট সরকারের নেতাকর্মীরা আমাদের ওপর নির্যাতন চালিয়ে নির্বাচন করতে দেয়নি। আল্লাহর দরবারে শুকরিয়া, আমাকে আবার নির্বাচন করার সুযোগ দিয়েছেন। আল্লাহর দরবারে ফরিয়াদ করি- দুনিয়া ও আখিরাতের কল্যাণে যেন এই নির্বাচনে বিজয় লাভ করি। আমি জনগণের কাছে, নেতাকর্মীদের কাছে এই দোয়া চাই।",
    "url": "https://www.dhakapost.com/politics/407219",
    "date": "2025-11-05T18:44:30+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 164,
    "scraped_at": "2026-02-05T13:51:05.315852"
  },
  {
    "title": "রাতে হাসপাতালে নেওয়া হবে খালেদা জিয়াকে",
    "body": "জরুরি পরীক্ষা-নিরীক্ষার জন্য এভারকেয়ার হাসপাতালে নেওয়া হবে বিএনপি চেয়ারপার্সন খালেদা জিয়াকে। রোববার (২৩ নভেম্বর) সন্ধ্যা ৭টার দিকে গুলশানের বাসভবন ফিরোজা থেকে হাসপাতালে নেওয়া হবে সাবেক এই প্রধানমন্ত্রীকে। বিএনপির চেয়ারপার্সনের মিডিয়া উইংয়ের কর্মকর্তা শামসুদ্দিন দিদার জানান, মেডিক্যাল বোর্ডের সিদ্ধান্তক্রমে শারীরিক কিছু জরুরি পরীক্ষা-নিরীক্ষার জন্য এভারকেয়ার হাসপাতাল নেওয়া হবে সাবেক প্রধানমন্ত্রী ও বিএনপি চেয়ারপার্সন খালেদা জিয়াকে। দিদার জানান, বিএনপি স্থায়ী কমিটির সদস্য ও খালেদা জিয়ার ব্যক্তিগত চিকিৎসক অধ্যাপক ডা. এ জেড এম জাহিদ হোসেন হাসপাতালে নেওয়ার বিষয়টি নিশ্চিত করেছেন। পরীক্ষা শেষে খালেদা জিয়াকে আবার বাসায় নিয়ে আসা হবে নাকি হাসপাতালে থাকতে হবে— সেই বিষয়ে কিছু জানায়নি দিদার। আগামী জাতীয় সংসদ নির্বাচনে ফেনী-১ সহ আর ২টি আসনে বিএনপি প্রার্থী হিসেবে খালেদা জিয়ার নাম ঘোষণা করেছে তার দল।",
    "url": "https://www.dhakapost.com/politics/411671",
    "date": "2025-11-23T18:25:15+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 114,
    "scraped_at": "2026-02-05T13:51:07.438775"
  },
  {
    "title": "ফ্যাসিস্ট আওয়ামী লীগকে আর কোনো ছাড় নয় : হেলাল উদ্দিন",
    "body": "বাংলাদেশ জামায়াতে ইসলামীর কেন্দ্রীয় কর্মপরিষদ সদস্য ও ঢাকা মহানগর দক্ষিণের নায়েবে আমির অ্যাডভোকেট ড. হেলাল বলেছেন, আওয়ামী লীগকে আর কোনো ছাড় নয়। যেখানেই আওয়ামী লীগের নৈরাজ্য সেখানেই ছাত্র-জনতা প্রতিরোধ গড়ে তুলবে। দেশব্যাপী ফ্যাসিস্ট আওয়ামী লীগের জ্বালাও-পোড়াও, আগুন-সন্ত্রাসের প্রতিবাদে জামায়াতে ইসলামী ঢাকা মহানগর দক্ষিণের উদ্যোগে বৃহস্পতিবার (১৩ নভেম্বর) সকালে রাজধানীর পল্টন-গুলিস্তান জিরো পয়েন্ট-জাতীয় প্রেস ক্লাব এলাকায় বিক্ষোভ মিছিল শেষে বায়তুল মোকাররম মসজিদের উত্তর গেটে অনুষ্ঠিত প্রতিবাদ সমাবেশে সভাপতির বক্তব্যে একথা বলেন তিনি। ঢাকা-৮ আসনে জামায়াত মনোনীত সংসদ সদস্য প্রার্থী হেলাল উদ্দিন বলেন, কেউ যদি দেশের জনগণের জানমাল ও রাষ্ট্রীয় সম্পদ নষ্ট করার চেষ্টা করে তবে তাকে গণধোলাই দিয়ে প্রশাসনের হাতে তুলে দিতে হবে। তিনি বলেন, ৫ আগস্ট আওয়ামী লীগকে পালিয়ে যাওয়ার সুযোগ দিয়ে জনগন উদারতার পরিচয় দিয়েছে, কিন্তু এবার আর উদারতা দেখানো যাবে না। আওয়ামী লীগের সন্ত্রাসীরা যেখানেই জ্বালাও-পোড়াও এবং নৈরাজ্যের চেষ্টা করবে তাদেরকে শক্ত হাতে দমন করতে হবে। আওয়ামী লীগ জাতির শত্রু, ভারতীয় আধিপাত্যবাদের দালাল। অনুষ্ঠিত প্রতিবাদ সমাবেশে আরও বক্তব্য রাখেন বাংলাদেশ শ্রমিক কল্যাণ ফেডারেশনের ঢাকা মহানগর দক্ষিণের সভাপতি আব্দুস সালাম, মহানগর অফিস সেক্রেটারি কামরুল আহসান হাসান। এসময় অন্যান্যের মধ্যে উপস্থিত ছিলেন মহানগর সমাজ কল্যাণ সম্পাদক ও পল্টন থানা আমির শাহীন আহমেদ খান, মহানগর সহকারী প্রচার সম্পাদক আবদুস সাত্তার সুমন, শাহবাগ পূর্ব থানা আমির আহসান হাবীব, মতিঝিল দক্ষিণ থানা আমির মুহাম্মদ মোতাছিম বিল্লাহসহ মহানগরীর সব সাংগঠিক থানার বিভিন্ন পর্যায়ের দায়িত্বশীল নেতারা। এছাড়াও ফ্যাসিস্ট আওয়ামী লীগের জ্বালাও-পোড়াও, সন্ত্রাস ও নৈরাজ্যের প্রতিবাদে জামায়াতের আয়োজিত বিক্ষোভ মিছিলের সমর্থনে সহস্রাধিক জনসাধারণ জামায়াত নেতাকর্মীদের সঙ্গে রাজপথে নেমে আসেন। জামায়াতে ইসলামী ঢাকা মহানগরী দক্ষিণের উদ্যোগে সায়েন্সল্যাব, ধানমন্ডি-৩২ নম্বর, শাহবাগ, বাহাদুর শাহ পার্ক, যাত্রাবাড়ী ও গুলিস্তান এলাকায় বিভিন্ন স্পটে দলীয় নেতাকর্মীরা শান্তিপূর্ণ অবস্থান কর্মসূচি পালন করেন। দলীয় নেতাকর্মীদের সঙ্গে স্থানীয় জনসাধারণও যুক্ত হয়।",
    "url": "https://www.dhakapost.com/politics/409127",
    "date": "2025-11-13T11:51:27+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 266,
    "scraped_at": "2026-02-05T13:51:09.653530"
  },
  {
    "title": "‘২৮ অক্টোবরের হত্যাকাণ্ড অতীতের সকল নির্মমতা-নিষ্ঠুরতাকে হার মানিয়েছে’",
    "body": "২০০৬ সালের ২৮ অক্টোবরের পৈশাচিক হত্যাকাণ্ড শুধু বাংলাদেশের ইতিহাসে নয় বরং বিশ্ব ইতিহাসের এক বর্বরোচিত ও ন্যাক্কারজনক ঘটনা বলে মন্তব্য করেছেন জামায়াতে ইসলামীর নায়েবে আমির ও সাবেক এমপি অধ্যাপক মুজিবুর রহমান। তিনি আজ (মঙ্গলবার) বিকেলে রাজধানীর রামপুরায় আয়োজিত এক বিক্ষোভ পূর্ব সমাবেশে প্রধান অতিথির বক্তব্যে এসব কথা বলেন তিনি। কেন্দ্রীয় নির্বাহী পরিষদ সদস্য ও ঢাকা মহানগর উত্তরের আমির মোহাম্মদ সেলিম উদ্দিনের সভাপতিত্বে এবং কেন্দ্রীয় কর্মপরিষদ সদস্য ও ঢাকা মহানগর উত্তরের সেক্রেটারি ড. মুহাম্মদ রেজাউল করিমের সঞ্চালনায় সমাবেশে বক্তব্য রাখেন কেন্দ্রীয় নির্বাহী পরিষদ সদস্য মোবারক হোসাইন। অন্যদের মধ্যে উপস্থিত ছিলেন— কেন্দ্রীয় নির্বাহী পরিষদ সদস্য উপাধ্যক্ষ আব্দুর রর, কেন্দ্রীয় মজলিসে শূরা সদস্য ও ঢাকা মহানগর উত্তরের সহকারী সেক্রেটারি নাজিম উদ্দীন মোল্লা ও ডা. ফখরুদ্দীন মানিক প্রমূখ। অধ্যাপক মুজিবুর রহমান বলেন, ২৮ অক্টোবরের হত্যাকাণ্ড ইতিহাসের সকল নির্মমতা ও নিষ্ঠুরতাকে হার মানিয়েছে। আধুনিক প্রযুক্তির কল্যাণে গোটা বিশ্ববাসীই তা প্রত্যক্ষ করেছে। খুনিরা প্রকাশ্য দিবালোকে রাজপথে পিটিয়ে মানুষ হত্যা করেই ক্ষান্ত হয়নি বরং লাশের ওপর নৃত্য করে পৈশাচিক আনন্দে মেতে ওঠে। মূলত ২০০৬ সালের আওয়ামী লীগের লগি-বৈঠার আন্দোলন কোন নিয়তান্ত্রিক ও গণতান্ত্রিক আন্দোলন ছিল না বরং এ আন্দোলন ছিল মানুষ হত্যার আন্দোলন। কিন্তু পরবর্তীতে আওয়ামী লীগ ক্ষমতায় আসার পর নিজেদের বিরুদ্ধে দায়েরকৃত হত্যা মামলা প্রত্যাহার করে নিয়েছে। তাই ইনসাফ ও ন্যায় বিচারের স্বার্থে ২৮ অক্টোবর বিষয়ে আনীত সকল মামলা পুনরুজ্জীবিত করে দায়ীদের বিচারের আওতায় এনে দৃষ্টান্তমূলক শাস্তি নিশ্চিত করতে হবে। তিনি আরও বলেন, ষড়যন্ত্র ও পাতানো নির্বাচনের মাধ্যমে আওয়ামী লীগ ক্ষমতায় এসে দেশের গণতন্ত্র ও গণতান্ত্রিক মূল্যবোধ পুরোপুরি ধ্বংস করে দিয়েছে। তারা নির্বাচনে ‘আমার ভোট আমি দেবো, তোমার ভোটও আমি দেবো’ সংস্কৃতি চালু করে দেশকে বিপথগামী করেছিল। আওয়ামী লীগের প্রায় ১৬ বছরে জনগণ ভোটাধিকার থেকে পুরোপুরি বঞ্চিত ছিল। তাই দেশ ও জাতির বৃহত্তর স্বার্থেই দেশে নতুন করে গণতন্ত্র ও গণতান্ত্রিক মূল্যবোধ ফিরিয়ে আনতে হবে। চালু করতে হবে ‘আমার ভোট আমি দেবো; যাকে ইচ্ছা তাকে দেবো’ এমন গণতান্ত্রিক সংস্কৃতি ও মূল্যবোধ। এজন্য জুলাই সনদের সাংবিধানিক ভিত্তি ও রাষ্ট্রীয় স্বীকৃতির কোনো বিকল্প নেই। তা বাস্তবায়নের জন্য নভেম্বরের মধ্যেই গণভোটের আয়োজন করতে হবে। এর অন্যথা জনগণ কোনোভাবেই মেনে নেবে না। সভাপতির বক্তব্যে সেলিম উদ্দিন বলেন, ২০০৬ লগি-বৈঠার কথিত আন্দোলন কোনো গণতান্ত্রিক বা নিয়মতান্ত্রিক আন্দোলন ছিল না। বরং সে আন্দোলন ছিল সহিংস ও দেশবিরোধী গভীর ষড়যন্ত্রের অংশ। আর এ হত্যাকাণ্ডের মাধ্যমে দেশের গণতন্ত্র ও গণতান্ত্রিক মূল্যবোধ ধ্বংসের সূচনা হয়েছিল এবং মাত্র ২ বছর পরই আওয়ামী পাতানো ও ষড়যন্ত্রের নির্বাচনের মাধ্যমে ক্ষমতায় এসে দীর্ঘ প্রায় ১৬ বছর অপশাসন-দুঃশাসন চালিয়েছে। তাই নতুন করে যাতে দেশে স্বৈরাচার ও ফ্যাসিবাদ ফিরে না আসে সে জন্য আগামী নির্বাচনে দাঁড়িপাল্লার বিজয় নিশ্চিত করতে হবে।",
    "url": "https://www.dhakapost.com/politics/405351",
    "date": "2025-10-28T20:58:25+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 398,
    "scraped_at": "2026-02-05T13:51:11.766082"
  },
  {
    "title": "সন্ধ্যায় স্থায়ী কমিটির জরুরি বৈঠক ডেকেছে বিএনপি",
    "body": "অন্তর্বর্তী সরকারের প্রধান উপদেষ্টা ড. মুহাম্মদ ইউনূস জাতির উদ্দেশে ভাষণ দেওয়ার পর স্থায়ী কমিটির জরুরি বৈঠক ডেকেছে বিএনপি। বৃহস্পতিবার (১৩ নভেম্বর) বিএনপির মিডিয়া সেলের অন্যতম সদস্য শায়রুল কবির খান ঢাকা পোস্টকে এ তথ্য জানিয়েছেন। তিনি জানান, সন্ধ্যায় ৭ টায় বিএনপির স্থায়ী কমিটির বৈঠক ডাকা হয়েছে। বৈঠক সভাপতিত্ব করবেন দলের ভারপ্রাপ্ত চেয়ারম্যান তারেক রহমান। এদিন দুপুরে জাতির উদ্দেশ্য দেওয়া ভাষণে ড. মুহাম্মদ ইউনূস জানিয়েছেন, জুলাই জাতীয় সনদ-২০২৫ বাস্তবায়নে গণভোট আগামী জাতীয় সংসদ নির্বাচনের দিনই অনুষ্ঠিত হবে। জুলই সনদ গণভোটে সংখ্যাগরিষ্ঠ ‘হ্যাঁ’ হলে জাতীয় সংসদের নিন্মকক্ষের রাজনৈতিক দলগুলোর প্রাপ্ত ভোটের ভিত্তিতে ১০০ আসনের উচ্চকক্ষ গঠিত হবে বলেও উল্লেখ করেছেন তিনি। প্রধান উপদেষ্টার ভাষণে আসা বিষয়গুলো নিয়ে নিজেদের করণীয় ও প্রতিক্রিয়া কি হবে তা নির্ধারণে স্থায়ী কমিটির জরুরি এ বৈঠক ডেকেছে বিএনপি। প্রধান উপদেষ্টার ভাষণের বিষয়ে বিএনপির অবস্থান জানতে চাইলে দলটির মহাসচিব মির্জা ফখরুল ইসলাম আলমগীর ঢাকা পোস্টকে বলেন, সন্ধ্যায় ৭টায় আমাদের দলের স্থায়ী কমিটির মিটিং হবে। তারপর আমাদের প্রতিক্রিয়া জানাবো। নাম না প্রকাশের শর্তে বিএনপির স্থায়ী কমিটির একজন সদস্য বলেন, নির্বাচনের দিন গণভোটের সময় নির্ধারণ করা আপাতত এটা আমরা ইতিবাচকভাবে দেখছি। কিন্তু প্রধান উপদেষ্টা ভাষণে পিআর পদ্ধতিতে উচ্চ কক্ষ গঠন এবং পরবর্তী সংসদের ১৮০ দিনের মধ্যে সংস্কার সম্পূর্ণ করারসহ আরও কিছু বিষয় এসেছে- এগুলো নিয়ে স্থায়ী কমিটির বৈঠক আলোচনার পর মন্তব্য করতে হবে। কারণ আগে দলের মনোভাব জানতে হবে।",
    "url": "https://www.dhakapost.com/politics/409195",
    "date": "2025-11-13T15:27:12+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 207,
    "scraped_at": "2026-02-05T13:51:13.857586"
  },
  {
    "title": "জয়পুরহাট হানাদারমুক্ত দিবস আজ",
    "body": "আজকের দিনে জয়পুরহাটের আকাশে এক দীপ্তিময় নতুন সূর্যের উদয় হয়েছিল। ঠিক ৫৪ বছর আগে ১৪ ডিসেম্বর সকালের সেই সূর্য বাংলার মাটিতে এনেছিল স্বাধীনতাকামী বাঙালির বহু আকাঙ্ক্ষিত চূড়ান্ত বিজয়। ১৯৭১ সালের দীর্ঘ ৯ মাসের রক্তঝরা পথ পেরিয়ে ১৬ ডিসেম্বর পাকিস্তানি হানাদার বাহিনীর আত্মসমর্পণের মধ্য দিয়ে অর্জিত হয় সেই পরম আরাধ্য স্বাধীনতা। এই বিজয়ের মাসে পৃথিবীর মানচিত্রে ‘বাংলাদেশ’ নামে একটি নতুন রাষ্ট্র আত্মপ্রকাশ করে। সেই থেকে ডিসেম্বর মাস হলো বাঙালি জাতির অদম্য অহংকার আর চিরন্তন গৌরবের মাস। আজ ১৪ ডিসেম্বর। ৭১-এর এই দিনে জয়পুরহাটের আকাশে তখন ঘন কুয়াশার চাদর। কিন্তু এই কুয়াশার আড়ালে জমে থাকা ভয় আর শঙ্কা সেদিনই শেষ হওয়ার অপেক্ষায়। রাত পেরোতেই ভোরের প্রথম আলো যখন সবেমাত্র কুয়াশা ভেদ করার চেষ্টা করছে, ঠিক তখনই পাঁচবিবির ভূঁইডোবা সীমান্ত ধরে এগিয়ে এলো দেড় শতাধিক মুক্তিযোদ্ধার এক অদম্য দল। তাদের চোখে বিজয়ের স্বপ্ন, হাতে অস্ত্র আর হৃদয়ে গর্জন। মু্ক্তিযোদ্ধারা ফাঁকা গুলি ছুড়ে উল্লাস করে যেন ঘোষণা করলেন আমরা এসেছি! তাদের আগমন বার্তা বিদ্যুতের গতিতে ছড়িয়ে পড়লো শহরে। আর তাতেই কাঁপন ধরে পাকিস্তানি হানাদার বাহিনী ও তাদের স্থানীয় দোসর রাজাকার-আলবদরদের মনে। জীবন বাঁচাতে তারা বগুড়া আর ঘোড়াঘাটের দিক দিয়ে পালিয়ে যেতে বাধ্য হয়। মুক্তিযোদ্ধাদের দলটি দ্রুত দুই ভাগে ভাগ হয়ে এক দল গেলো পাঁচবিবির দিকে, অন্য দল এগিয়ে চললো জয়পুরহাটের দিকে। পায়ে হেঁটে এগিয়ে যাওয়া সেই দলের প্রতিটি পদক্ষেপ ছিল বিজয়ের সুর। তারা এসে পৌঁছালেন শহরের পুরনো ডাক বাংলোতে। ততক্ষণে সূর্য কুয়াশা সরিয়ে আকাশ রাঙিয়ে তুলেছে। কমান্ডার খন্দকার আসাদুজ্জামান (বাঘা বাবলু) হাতের লাঠি দিয়ে মাটি কাঁপিয়ে ডাক বাংলো চত্ত্বরে উত্তোলন করলেন স্বাধীন বাংলাদেশের প্রথম পতাকা, সেই লাল-সবুজের অহংকার। এদিন ওই চত্ত্বরটি মুক্তিযোদ্ধাদের উল্লাসে চারপাশ মুখরিত হলো। সমবেত কণ্ঠে তারা গাইলেন জাতীয় সংগীত ‘আমার সোনার বাংলা আমি তোমায় ভালোবাসি’। শুধু ডাক বাংলো নয়, সিও কলোনি এবং জয়পুরহাট চিনিকলে উড়েছিল সেই স্বপ্নের পতাকা। তবে এই বিজয় উল্লাসের ফাঁকে রয়ে গেছে গভীর ক্ষত, গণহত্যার এক করুণ ইতিহাস। পাক হানাদার বাহিনী জয়পুরহাটের সদরের পাগলা দেওয়ান এলাকায় প্রায় ১০ হাজারের বেশি মানুষকে ধরে এনে হত্যা করে গণকবর দিয়েছিল, যা এখন পাগলা দেওয়ান বধ্যভূমি নামে পরিচিত। এ ছাড়া, কড়ই কাদিপুর গ্রামে ৩৭১ জন মৃৎশিল্পীকে নির্মমভাবে হত্যা করা হয়। পাগলা দেওয়ান আর কড়ই কাদিপুরের বধ্যভূমিতে ঘুমিয়ে আছেন সেই সব নিরীহ মানুষ, যারা হানাদারদের নির্মমতার শিকার হয়েছিলেন। তবুও সেদিন সেই ভোরেই জয়পুরহাট পেয়েছিল তার চূড়ান্ত মুক্তি। এটি কেবল একটি জেলার মুক্তি ছিল না, ছিল স্বাধীনতাকামী মানুষের বহুদিনের লালিত স্বপ্নের বাস্তবায়ন। বিজয়ের এ দিনকে স্মরণ রাখার জন্য জয়পুরহাট জেলা শহরে শহীদ ডা. আবুল কাশেম ময়দানে ৭১ ফুট উচ্চ শহীদ স্মৃতি বিজয় স্তম্ভ নির্মাণ করা হয়েছে। চম্পক কুমার/এএমকে",
    "url": "https://www.dhakapost.com/country/416490",
    "date": "2025-12-14T11:21:20+06:00",
    "author": "জেলা প্রতিনিধি",
    "category": "country",
    "language": "bn",
    "token_count": 394,
    "scraped_at": "2026-02-05T13:51:15.970175"
  },
  {
    "title": "উচ্চশিক্ষা প্রস্তুতি বিষয়ক ওয়েবিনার অনুষ্ঠিত",
    "body": "ইন্টারন্যাশনাল স্ট্যান্ডার্ড ইউনিভার্সিটি (আইএসইউ) এবং মালয়েশিয়ার আইএনটিআই ইন্টারন্যাশনাল ইউনিভার্সিটির মধ্যকার এমওইউ-এর ধারাবাহিকতায় একাডেমিক সহযোগিতা আরও সুদৃঢ় করতে অনুষ্ঠিত হলো উচ্চশিক্ষায় প্রস্তুতি বিষয়ক ওয়েবিনার। সম্প্রতি আয়োজিত এই ভার্চুয়াল সেশনে দুই বিশ্ববিদ্যালয়ের শিক্ষক ও শিক্ষার্থীরা অংশ নেন। ‘উচ্চশিক্ষার প্রস্তুতি : ভবিষ্যতের চ্যালেঞ্জ ও প্রস্তুতি’ শীর্ষক ওয়েবিনারে প্রধান বক্তা হিসেবে যুক্ত ছিলেন আইএনটিআই ইন্টারন্যাশনাল ইউনিভার্সিটির আইআরসিসি পরিচালক ড. খান সারফারাজ আলী। তিনি উচ্চশিক্ষায় আবেদনের প্রস্তুতি, আন্তর্জাতিক স্কলারশিপের সুযোগ, গবেষণা দক্ষতা বৃদ্ধি, একাডেমিক ক্যারিয়ার গঠন এবং ভবিষ্যতের বৈশ্বিক চ্যালেঞ্জ মোকাবিলার কৌশল নিয়ে দিকনির্দেশনা প্রদান করেন। আইএসইউ–এর সিএসই বিভাগের প্রধান ড. মো. হাকিকুর রহমানের সঞ্চালনা ও সভাপতিত্বে অনুষ্ঠিত এ ওয়েবিনারে বিশ্ববিদ্যালয়ের বিভিন্ন বিভাগের শিক্ষক, কর্মকর্তা ও শিক্ষার্থীরা অংশ নেন। ড. রহমান বলেন, আইএনটিআই ইন্টারন্যাশনাল ইউনিভার্সিটির সঙ্গে এই একাডেমিক অংশীদারিত্ব আইএসইউ শিক্ষার্থীদের আন্তর্জাতিক উচ্চশিক্ষার সুযোগ আরও বিস্তৃত করবে এবং যৌথ গবেষণা কার্যক্রমকে গতিশীল করবে। দুই প্রতিষ্ঠানের এমওইউ অনুযায়ী স্বল্পমেয়াদি ওরিয়েন্টেশন প্রোগ্রাম, পূর্ণ সেমিস্টার এক্সচেঞ্জ, গবেষণা ফেলোশিপ, যৌথ গবেষণা ও প্রকাশনা, ফ্যাকাল্টি ও শিক্ষার্থী বিনিময়সহ শিক্ষাবিনিময় কার্যক্রম বাস্তবায়নের পরিকল্পনা নেওয়া হয়েছে।",
    "url": "https://www.dhakapost.com/education/416473",
    "date": "2025-12-14T10:31:28+06:00",
    "author": "ঢাকা পোস্ট ডেস্ক",
    "category": "education",
    "language": "bn",
    "token_count": 154,
    "scraped_at": "2026-02-05T13:51:18.115707"
  },
  {
    "title": "নির্বাচনের আগে গণভোটে অনড় জামায়াতে ইসলামী",
    "body": "জাতীয় নির্বাচনের আগে গণভোট আয়োজনের বিষয়ে অনড় অবস্থানে রয়েছে বাংলাদেশ জামায়াতে ইসলামী। দলের নায়েবে আমির ডা. সৈয়দ আবদুল্লাহ মো. তাহের বলেন, নির্বাচন যদি সুষ্ঠু না হয়, গণভোটও সুষ্ঠু হবে না। তাই গণভোট আগে হওয়াই যুক্তিযুক্ত। বুধবার (৮ অক্টোবর) রাতে ফরেন সার্ভিস একাডেমির মিলনায়তনে জাতীয় ঐকমত্য কমিশনের বৈঠকের বিরতিতে সাংবাদিকদের সঙ্গে আলাপকালে তিনি এসব কথা বলেন। ডা. তাহের বলেন, গণভোটের বিষয়ে সবাই একমত। নভেম্বরের মধ্যেই গণভোটটা আলাদাভাবে হয়ে যাওয়া দরকার। কিছু বিষয়ে আমাদের মতভিন্নতা থাকলেও গণভোট নিয়ে এখন আর কোনো বিরোধ নেই। জুলাই চার্টারের যে সংস্কার প্রস্তাব রয়েছে, সেটি গণভোটের মাধ্যমেই গৃহীত বা বাতিল হবে। তিনি বলেন, অনেকেই বলেছেন, গণভোট এবং জাতীয় নির্বাচন একসাথে হয় বা একসাথে হলে ভালো হয়। আমরা বলেছি না, গণভোট একটি আলাদা বিষয়, জাতীয় নির্বাচন একটি আলাদা বিষয় এবং দুটি অত্যন্ত গুরুত্বপূর্ণ বিষয়। গণভোটটি হবে আমাদের সমস্ত সংস্কার— জুলাই সনদ হিসেবে যেটাকে আমরা একটি প্যাকেজ হিসেবে বিবেচনা করছি। সেটাকে নিয়ে গণভোট হবে। সুতরাং গণভোটটা আগেই হয়ে যাওয়া দরকার। জনগণ যদি গ্রহণ করে, সেই গণভোটের ভিত্তিতেই পরবর্তী প্রক্রিয়াগুলো হবে, নির্বাচন হবে। আর জনগণ যদি বাতিল করে দেয়, তাহলে তো সেটা এখানে শেষ হয়ে যাবে। সুতরাং বিষয়টা খুব স্পষ্ট হবে। নির্বাচনের আগেই গণভোট হবে এবং নির্বাচন তার ভিত্তিতে হবে। দুইটি নির্বাচন একসাথে হলে ভালোর চেয়ে মন্দ বেশি জানিয়ে তিনি বলেন, মন্দ দিকটা হচ্ছে জুলাই চার্টারে এমন কিছু ইস্যু আছে, যা আগামী নির্বাচনের একটি বিষয়বস্তু হবে। যেমন আপার হাউজের একটি সাবজেক্ট আছে। আপার হাউসের যদি আমরা গণভোটটা গ্রহণ করি, তাহলে আপার হাউস তো আগামী নির্বাচনের সময় এটা নির্বাচনের একটি অংশ হবে। যদি আপনি একই দিন করেন, তাহলে আপার হাউজ কী হবে, কী হবে না, টিকবে কি টিকবে না, দরকার আছে কি নাই, জনগণ গ্রহণ করবে কি করবে না—এটা তো অনির্ধারিত রয়ে গেল। তিনি বলেন, আমাদের দেশে জাতীয় নির্বাচনে তো এইরকম ঘটনা ঘটেছে অতীতে। গণভোটের যে রায়, সে রায়ও তো স্থগিত হয়ে যাবে। এজন্য দুইটিকে একাকার করলে একটার ভাগ্যের সঙ্গে আরেকটার ভাগ্য মিলে যাবে। সুতরাং নির্বাচন যদি প্রশ্নবোধক হয়, তাহলে আপনার গণভোটের চার্টারও প্রশ্নবোধক হয়ে যাবে। অথচ সংশোধনীর ব্যাপারে জুলাই চার্টারের ব্যাপারে আমরা সকলে একমত আছি। সেখানে একটা টেকনিক্যাল প্রবলেম আছে। ডাকসু ও জাকসু নির্বাচনের প্রসঙ্গ টেনে তিনি বলেন, আমরা আশা করছি, নির্বাচন সুষ্ঠু হবে। সম্প্রতি দুটি ছোট নির্বাচন হয়েছে, ঢাকা বিশ্ববিদ্যালয় একটি হয়েছে, জাহাঙ্গীরনগর বিশ্ববিদ্যালয় আরেকটি হয়েছে। দেখেন, ঢাকা বিশ্ববিদ্যালয়ে রাত তিনটা-চারটা পর্যন্ত আমাদের টেনশনে ঘুম আসেনি। কারণ সেখানে ধাক্কা মারা, মিছিল করা ও অভিযোগের ঘটনা ঘটেছে। নির্বাচনটা সুষ্ঠুভাবে হওয়ার পরেও সহজে মেনে নেওয়ার যে মানসিকতা, এটা কিন্তু আমরা দেখিনি। জাহাঙ্গীরনগর নির্বাচনে ৪৮ ঘণ্টা পরে রায় দিয়েছে। ঠিক আছে না? তিনি বলেন, আমাদের অবস্থান হচ্ছে গণভোট হবে—এ ব্যাপারে আমরা সবাই একমত। কিন্তু গণভোটটি নভেম্বরের শেষের দিকে যদি হওয়া যায়, কারণ আমাদের কাছে রেকর্ড আছে, বাংলাদেশেই ১৯ দিনের ব্যবধানেও গণভোট হয়েছে। এক মাসের ব্যবধানেও গণভোট হয়েছে। ফেব্রুয়ারিতে জাতীয় নির্বাচন হবে এবং নভেম্বরের ভিতরেই জুলাই চার্টারের ওপরে আমাদের গণভোট হবে।",
    "url": "https://www.dhakapost.com/politics/400547",
    "date": "2025-10-08T20:35:19+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 448,
    "scraped_at": "2026-02-05T13:51:20.265809"
  },
  {
    "title": "বাংলাদেশের সঙ্গে বন্ধুত্ব রাখতে চাইলে শেখ হাসিনাকে ফেরত দিন : ফারুক",
    "body": "বাংলাদেশের সঙ্গে বন্ধুত্ব রাখতে চাইলে শেখ হাসিনাকে ফেরত দিতে ভারতের প্রতি আহ্বান জানিয়েছেন বিএনপি চেয়ারপার্সনের উপদেষ্টা জয়নুল আবদীন ফারুক। রোববার (২৩ নভেম্বর) জাতীয় প্রেসক্লাবে ‘বাংলাদেশ জাতীয় বাস্তুহারা দল’ কর্তৃক আয়োজিত এক আলোচনা সভায় প্রধান অতিথির বক্তব্যে তিনি এসব কথা বলেন। তিনি বলেন, শেখ হাসিনা ৫ হাজার লোককে হত্যা করেছিলেন। বিনা কারণে খালেদা জিয়ার রাজনৈতিক কার্যালয়ের সামনে বালুর ট্রাক দিয়ে ঘেরাও করে রেখেছিলেন। বিদ্যুৎ, ইন্টারনেট, পানির সংযোগ বন্ধ করে রেখেছিলে। কেউ তখন কোনো প্রশ্ন তোলেনি! অথচ খালেদা জিয়া বা তারেক রহমান কেউই মাথানত করেননি। তারা বিশ্বাস করতেন, একদিন এই দেশ ফ্যাসিস্টমুক্ত হবে। আজ সেই ফ্যাসিস্টমুক্ত বাংলাদেশে তারেক রহমানের জন্য আমরা অপেক্ষা করছি। জয়নুল আবদীন ফারুক বলেন, আওয়ামী প্রেতাত্মাদের সঙ্গে আঁতাত করে যারা নির্বাচন ব্যাহত করতে চান, তাদের বলতে চাই, এতে কোনো লাভ হবে না। ড. ইউনূসের নেতৃত্বে একটি সুষ্ঠু নির্বাচন হবে। ভারতের উদ্দেশ্যে তিনি বলেন, শেখ হাসিনার জন্য যে রায় হয়েছে, সে রায় কার্যকর করতে হবে। যদি বাংলাদেশের সঙ্গে বন্ধুত্ব রাখতে চান, তাহলে অনতিবিলম্বে শেখ হাসিনাকে ফেরত দিতে হবে। ফারুক আরও বলেন, ২০২৬ সালের ফেব্রুয়ারির প্রথমার্ধে যে নির্বাচন হবে, সে নির্বাচনে সব কিছু ভুলে গিয়ে, তারেক রহমান যা বলবে তাই আমাদের শুনতে হবে। কে নমিনেশন পেল, কে পেল না, এসব বাদ দিয়ে, দেশে যেন আর ফ্যাসিস্টের জন্ম হতে না পারে, সেদিকে খেয়াল রাখতে হবে। সভায় উপস্থিত ছিলেন সংগঠনের সভাপতি শরীফ নাগিব, সাধারণ সম্পাদক ইসমাইল হোসেন সিরাজী, বিএনপির যুগ্ম মহাসচিব আবদুস সালাম আজাদ প্রমুখ।",
    "url": "https://www.dhakapost.com/politics/411592",
    "date": "2025-11-23T13:59:24+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 222,
    "scraped_at": "2026-02-05T13:51:22.369901"
  },
  {
    "title": "তরুণ থেকে বুড়ো, সবার ভিড় এনসিপির সাক্ষাৎকারে",
    "body": "তরুণ থেকে বুড়ো, সব বয়সী মনোনয়ন প্রত্যাশীদের ঢল নেমেছে জাতীয় নাগরিক পার্টির (এনসিপি) প্রার্থী নির্বাচনী সাক্ষাৎকারে। দলটি আসন্ন ত্রয়োদশ জাতীয় সংসদ নির্বাচনে শাপলাকলি প্রতীকে ভোটে অংশ নেবে। মঙ্গলবার (২৪ নভেম্বর) সকাল সাড়ে ৯টা থেকে রাজধানীর শহীদ আবু সাঈদ কনভেনশন সেন্টারের ৩ তলায় মনোনয়নপ্রত্যাশীদের দ্বিতীয় দিনের সাক্ষাৎকার গ্রহণ শুরু হয়। কনভেনশন হল ঘুরে ও কথা বলে জানা গেছে, মনোনয়ন প্রত্যাশীরা একে একে সাক্ষাৎকার বোর্ডের সামনে হাজির হয়ে নিজেদের রাজনৈতিক অভিজ্ঞতা, এলাকার উন্নয়ন পরিকল্পনা, দলীয় নীতি–আদর্শে বিশ্বাস এবং জনগণের সঙ্গে কাজের পরিকল্পনার কথা তুলে ধরেন। একইসঙ্গে এনসিপি বিরোধীদল হলে তারা দেশের জন্য কিভাবে কাজ করবেন, সেসব বিষয়ও তুলে ধরেন। সাক্ষাৎকার দিতে এসেছেন ৭০ বছর বয়সে মোহাম্মদ জহিরুল ইসলাম খান। তিনি ঝালকাঠি-২ আসন থেকে মনোনয়ন প্রত্যাশী। জানতে চাইলে তিনি ঢাকা পোস্টকে বলেন, আমিও তরুণ, আমি বৃদ্ধ মনে করার কিছু নেই। তাই তরুণদের কাছে এসেছি। দেশকে সামনের দিকে এগিয়ে নিতে হলে পুরোনো নেতৃত্বকে ভুলে যেতে হবে। নতুন নেতৃত্বকে স্বাগত জানাতে হবে। তাই আমি এনসিপি থেকে মনোনয়ন প্রত্যাশী। ঝিনাইদহ-১ আসন থেকে মনোনয়ন চান রিয়া পারভীন। তিনি ঢাকা পোস্টকে বলেন, গত ৫৪ বছর মানুষ দেখেছে। আসলে আমাদের উল্লেখযোগ্য একটা পরিবর্তন দরকার। নতুনদের সুযোগ করে দেওয়ার মধ্যেই এই পরিবর্তন রয়েছে। এবারে নির্বাচন হবে সুষ্ঠু। টাকা দিয়ে ভোট কেনার নির্বাচন এবার হবে না। লালমনিরহাট-৩ আসনের মনোনয়ন প্রত্যাশী ৩৫ বছর বয়সী মোহাম্মদ মুকুল হোসেন। তিনি বলেন, দেশের সার্বভৌমত্ব এবং মানবিক ও মর্যাদা সম্পন্ন বাংলাদেশ গড়ার জন্য তরুণদের রাজনীতি গতানুগতিক রাজনীতির বাইরে। বাংলাদেশের আপামর জনগণ এমসিপির নেতৃত্বকেই সমর্থন করে। আগামীতে তরুণদের এই দলকেই বাংলাদেশের মানুষ জিতিয়ে নিয়ে যাবে বলে আশা করছি। শুধু এই তিনজন নয়, এনসিপির মনোনয়ন সংগ্রহ করেছেন ১৪৮৪ জন প্রত্যাশী। এর মধ্যে ৬০০ জনের সাক্ষাৎকার গতকাল প্রথম দিন হয়ে গেছে। আজ বাকিদের সাক্ষাৎকার চলছে। জাতীয় নাগরিক পার্টির (এনসিপি) মিডিয়া সেলের সদস্য ও দলের যুগ্ম মুখ্য সমন্বয়ক খান মুহাম্মদ মুরসালীন জানিয়েছেন, মতবিনিময়ের মাধ্যমে মনোনয়নপ্রত্যাশীদের যোগ্যতা, দক্ষতা, রাজনৈতিক দর্শন, সাংগঠনিক সক্ষমতা এবং জনগণের সঙ্গে তাদের সংযোগ- এসব বিষয়ের উপর ভিত্তি করে প্রার্থীদের মূল্যায়ন করা হবে। এই প্রক্রিয়ার মাধ্যমেই চূড়ান্ত প্রার্থী নির্বাচনের প্রাথমিক ধাপ সম্পন্ন করবে জাতীয় নাগরিক পার্টি (এনসিপি)।",
    "url": "https://www.dhakapost.com/politics/411853",
    "date": "2025-11-24T13:50:13+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 319,
    "scraped_at": "2026-02-05T13:51:26.744521"
  },
  {
    "title": "আওয়ামী লীগের সঙ্গে প্রেমের চেষ্টা মঙ্গলজনক কিছু বয়ে নিয়ে আনবে না",
    "body": "বিএনপির সিনিয়র যুগ্ম মহাসচিব রুহুল কবির রিজভী বলেছেন, যারা ভিন্ন ভাবে বা পেছনের দরজা দিয়ে ক্ষমতায় যাওয়ার জন্য, আওয়ামী লীগের সঙ্গে প্রেম করার চেষ্টা করছেন, তা তাদের জন্য মঙ্গলজনক কিছু বয়ে নিয়ে আনবে না। আজ (মঙ্গলবার) রাজধানীর গুলশানে বিএনপি চেয়ারপারসনের রাজনৈতিক কার্যালয়ে আয়োজিত এক অনুষ্ঠানে তিনি এসব কথা বলেন। অনুষ্ঠানে বিগত সরকারের আমলে গুম-খুনের শিকার নেতাকর্মী, জুলাই আন্দোলনে আহত ও জটিল রোগে আক্রান্ত ২২ পরিবারকে ‘আমরা বিএনপি পরিবার’-এর পক্ষ থেকে আর্থিক সহায়তা দেওয়া হয়। রুহুল কবির রিজভী বলেন, ১৯ জুলাই ওবায়দুল কাদের প্রকাশ্যে বলেছিলেন— আমি নিরাপত্তা বাহিনীকে বলছি যে দেখামাত্রই আন্দোলনকারীদের গুলি করবেন। যারা নিজ দেশের সন্তানদের হত্যা করার নির্দেশ দেয়, তাদের আবার যদি প্রত্যাবর্তন ঘটে, আমরা যারা সেদিন আন্দোলনে ছিলাম, এখানে যারা বসে আছি, আমরা যারা ছড়িয়ে ছিটিয়ে আছি, তাদের কি রেহাই দেবে? আজ যারা মনে করছেন গোপনে-গোপনে তাদের (আ. লীগের) সাথে আঁতাত করে নির্বাচনী বৈতরণী পার হবেন, তারাও কেউ রেহাই পাবেন না। তার পরিণাম আপনারা দেখেছেন নিউইয়র্কে। জন এফ কেনেডি এয়ারপোর্টের থেকে বেরিয়ে আসার সময়, সব নেতৃবৃন্দের সাথে তারা কী আচরণ করেছে! রিজভী বলেন, আমি শুধু একটুই বলি, যারা আজ বিএনপির বিরুদ্ধে বিভিন্ন বয়ান তৈরি করে অপপ্রচার করছেন, কেউ আপনারা শেখ হাসিনার ক্রোধ থেকে রেহাই পাবেন না, যদি তার প্রত্যাবর্তন ঘটে। তার প্রমাণ আজ গভীর রাতের নিউইয়র্কের পরিস্থিতি। সেখানে বিএনপিসহ অন্যান্য রাজনৈতিক দলের নেতারা জাতিসংঘের একটি কর্মসূচিতে যাচ্ছেন দেশের প্রধান উপদেষ্টার সঙ্গে। তবু তারা সেখানে কী তাণ্ডব চালিয়েছে। ওদের অনুশোচনা নেই। আমি এর তীব্র নিন্দা জানাই। বিএনপির এই নেতা বলেন, সেদিনের (গণঅভ্যুত্থানে) আন্দোলনে যারা অংশগ্রহণ করেছেন, সেই সমস্ত রাজনৈতিক দল, আপনারা চিন্তা করুন, শুধুমাত্র আওয়াজ দিলে সবসময় কাজ হয় না। বড়-বড় কথা বললেই কাজ হয় না। গণতান্ত্রিক শক্তির অভ্যন্তরীণ কোনো মতভেদের কারণে তার (শেখ হাসিনার) যেন প্রত্যাবর্তন না ঘটে, মাথার মধ্যে সেই চিন্তাটি রাখবেন। তার যদি প্রত্যাবর্তন ঘটে গণতান্ত্রিক শক্তি, বিরোধী কোনো রাজনৈতিক দল, কোন সমালোচনা, গণতন্ত্রের কোনো লেশমাত্র সে আর রাখবে না। নেতা-কর্মীদের সতর্ক করে রিজভী বলেন, সবসময় সতর্ক থাকতে হবে। সামনে সনাতন ধর্মালম্বীদের দুর্গাপূজা। এই পূজায় অতন্দ্র প্রহরীর মতো আমাদেরকে সবসময় চোখ কান খোলা রাখতে হবে। আমরা বিএনপি পরিবারের আহ্বায়ক আতিকুর রহমান রুমনের সভাপতিত্বে উপস্থিত ছিলেন সংগঠনটির উপদেষ্টা আশরাফ উদ্দিন বকুল, মোস্তফা-ই-জামান সেলিম, সদস্য সচিব কৃষিবিদ মোকছেদুল মোমিন মিথুন, জাতীয় প্রেসক্লাবের ব্যবস্থাপনা কমিটির সদস্য জাহিদুল ইসলাম রনি প্রমুখ।",
    "url": "https://www.dhakapost.com/politics/397092",
    "date": "2025-09-23T20:41:11+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 352,
    "scraped_at": "2026-02-05T13:51:28.900822"
  },
  {
    "title": "মনকে আর বোঝাতে পারিনি : খালেদা জিয়াকে দেখতে এসে জামায়াত আমির",
    "body": "বেগম খালেদা জিয়ার সংকটজনক শারীরিক অবস্থার খবরে বহুদিন দূর থেকেই ধৈর্য ধরে দোয়া করছিলেন বাংলাদেশ জামায়াতে ইসলামীর আমির ডা. শফিকুর রহমান। কিন্তু শেষ পর্যন্ত আর মনকে থামাতে পারেননি তিনি, সবশেষে তাই এভারকেয়ার হাসপাতালে ছুটে এসেছেন দলটির আমির। গুরুতর অসুস্থ বিএনপি চেয়ারপার্সন খালেদা জিয়াকে দেখতে এসে সাংবাদিকদের কাছে এভাবেই নিজের অভিব্যক্তি প্রকাশ করেন ডা. শফিকুর রহমান। মঙ্গলবার (২ ডিসেম্বর) রাত সাড়ে ১০টার পর হাসপাতালে পৌঁছান জামায়াত আমির। পরে পৌনে ১১টার দিকে বের হয়ে সাংবাদিকদের সঙ্গে কথা বলেন তিনি। ডা. শফিকুর রহমান বলেন, আজকে আর কোনোভাবে মনকে বোঝাতে পারিনি, এজন্যই আসলাম। আমি উনাকে দেখে এসেছি। খালেদা জিয়ার সর্বশেষ অবস্থা সম্পর্কে তিনি জানান, এখন উনার ডায়ালাইসিস চলছে এবং তিনি আসলে ডিপ সিডেশনে (এক প্রকার চিকিৎসা পদ্ধতি যেখানে ওষুধ ব্যবহার করে রোগীকে গভীর ঘুমে রাখা হয়) আছেন। সারা দুনিয়ার মানুষের সঙ্গে আমরাও দোয়া করি আল্লাহ তাআলা উনাকে সুস্থতার নিয়ামত দান করুন। শারীরিক জটিলতা নিয়ে খালেদা জিয়ার বহুদিনের চিকিৎসা প্রসঙ্গ টেনে ডা. শফিকুর রহমান বলেন, আমরা সবাই জানি বেগম খালেদা জিয়া গুরুতর অসুস্থ। এভারকেয়ারে এর আগেও বহুবার এসেছেন, কিন্তু এবারের মতো এত সংকটজনক পরিস্থিতি আগে হয়নি। নিজে এতদিন হাসপাতালে না গিয়ে দূর থেকে দোয়া করার কারণ ব্যাখ্যা করে তিনি বলেন, আমি ধৈর্য ধরছিলাম। দোয়া করছিলাম বাহির থেকে। মনে হচ্ছিল এখানে এসে ডিস্টার্ব না করি। এ সময় তিনি বিএনপির পক্ষ থেকে দেওয়া অনুরোধের কথাও স্মরণ করিয়ে দেন। জামায়াত আমির বলেন, বিএনপির মহাসচিব মির্জা ফখরুল ইসলাম আলমগীরও আহ্বান জানিয়েছিলেন দোয়া করুন, এসে ভিড় করবেন না। এতে উনার চিকিৎসা বিঘ্নিত হচ্ছে, অন্য রোগীদের চিকিৎসাও ব্যাহত হয়। খালেদা জিয়ার সুস্থতার জন্য তিনি আবারও দোয়া করে বলেন, আমি দু’চোখে একটু দেখে আসতে পেরেছি এটাই আমার সান্ত্বনা। তিনি সুস্থ হয়ে ফিরে আসুন, জাতির খেদমতে বাকি জিন্দেগিটা কাটাতে পারেন এই দোয়া করি।",
    "url": "https://www.dhakapost.com/politics/413929",
    "date": "2025-12-02T23:44:40+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 270,
    "scraped_at": "2026-02-05T13:51:30.975843"
  },
  {
    "title": "নারায়ণগঞ্জ জেলা কৃষকদলের যুগ্ম আহ্বায়ক শাহাদাত হোসেনের পদ স্থগিত",
    "body": "নারায়ণগঞ্জ জেলা কৃষকদলের যুগ্ম আহ্বায়ক শাহাদাত হোসেনের পদ স্থগিত করা হয়েছে। দলীয় শৃঙ্খলা ভঙ্গের সুস্পষ্ট অভিযোগের ভিত্তিতে জাতীয়তাবাদী কৃষকদল কেন্দ্রীয় সংসদ এ সিদ্ধান্ত নিয়েছে। শনিবার জাতীয়তাবাদী কৃষকদল কেন্দ্রীয় সংসদের সভাপতি কৃষিবিদ হাসান জাফির তুহিন এবং সাধারণ সম্পাদক শহিদুল ইসলাম বাবুল এই সিদ্ধান্ত অনুমোদন করেছেন। জাতীয়তাবাদী কৃষকদল-কেন্দ্রীয় সংসদের দপ্তর সম্পাদক মো. শফিকুল ইসলাম স্বাক্ষরিত এক প্রেস বিজ্ঞপ্তিতে এসব তথ্য জানানো হয়েছে। সূত্র- বাসস",
    "url": "https://www.dhakapost.com/politics/407948",
    "date": "2025-11-09T05:22:35+06:00",
    "author": "ঢাকা পোস্ট ডেস্ক",
    "category": "politics",
    "language": "bn",
    "token_count": 62,
    "scraped_at": "2026-02-05T13:51:33.136718"
  },
  {
    "title": "খালেদা জিয়ার অবস্থা স্থিতিশীল, নিবিড় পর্যবেক্ষণে চিকিৎসা চলছে",
    "body": "খালেদা জিয়ার অবস্থা স্থিতিশীল, চিকিৎসকদের নিবিড় পর্যবেক্ষণে তার চিকিৎসা চলছে বলে জানিয়েছেন বিএনপি মহাসচিব মির্জা ফখরুল ইসলাম আলমগীর। একই তথ্য জানান বিএনপির যুগ্ম মহাসচিব রুহুল কবির রিজভীও। সোমবার (১ ডিসেম্বর) খালেদা জিয়ার স্বাস্থ্যের অবস্থা নিয়ে বিভিন্ন ধরনের খবর প্রকাশিত হওয়র পর তারা গণমাধ্যমকে এসব কথা জানান। মির্জা ফখরুল বলেন, ম্যাডামের অবস্থা স্থিতিশীল রয়েছে। ডাক্তারদের নিবিড় পর্যবেক্ষণে তার চিকিৎসা চলছে। বিভিন্ন গণমাধ্যমে ম্যাডামকে নিয়ে যে সংবাদ প্রচারিত হচ্ছে, এটা সঠিক নয়। কেউ এতে বিভ্রান্ত হবেন না। একই সঙ্গে দলের চেয়ারপারসনের আশু আরোগ্য কামনায় কায়মনো বাক্যে মহান রাব্বুল আলামীনের কাছে দোয়া করতে দলের নেতাকর্মী ও দেশবাসীর প্রতি আহ্বান জানান বিএনপি মহাসচিব। বিএনপির যুগ্ম মহাসচিব রুহুল কবির রিজভী এ বিষয়ে বলেন, এভারকেয়ার হাসপাতালের ইনটেনসিভ কেয়ার ইউনিটে আগের মতোই ম্যাডামের চিকিৎসা চলছে। দয়া করে যে যাই বলুক এ ব্যাপারে কারও কথায় কেউ বিভ্রান্ত হবেন না। বিশেষজ্ঞ চিকিসকরা সার্বক্ষণিক ম্যাডামের চিকিৎসা সেবায় নিয়োজিত আছেন উল্লেখ করে রিজভী বলেন, তাদের কাছ থেকে যতটুকু জানতে পেরেছি, তার চিকিৎসা চলছে, এটাই আপডেট। আপনারা সবাই দোয়া করুন যেন, আল্লাহ তাকে আমাদের কাছে ফিরিয়ে দেন সুস্থভাবে। বিএনপির মিডিয়া সেলের অন্যতম সদস্য শায়রুল কবির খান জানান, সর্বশেষ অবস্থার বিষয়ে গণমাধ্যমকে যথা সময়ে অবহিত করা হবে।",
    "url": "https://www.dhakapost.com/politics/413567",
    "date": "2025-12-01T16:17:29+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 184,
    "scraped_at": "2026-02-05T13:51:35.251980"
  },
  {
    "title": "এখন বড় চ্যালেঞ্জ নির্বাচনের মাধ্যমে পিসফুল ট্রানজিশন",
    "body": "জাতীয় নাগরিক পার্টির (এনসিপি) আহ্বায়ক মো. নাহিদ ইসলাম বলেছেন, আগামী নির্বাচনের মাধ্যমে পুরো বিশ্ব এই সিগন্যাল পাবে যে দেশ আসলে স্থিতিশীল হবে কি না; দেশে একটা সুষ্ঠু নির্বাচনের মাধ্যমে ট্রানজিশনটা ‘পিসফুল ওয়ে’তে হচ্ছে কি না। আমাদের জন্য এখন সবচেয়ে বড় চ্যালেঞ্জ হবে পিসফুলি এই ট্রানজিশনটা ঘটানো। যদি আমরা এটা পিসফুলি করতে না পারি অস্থীতিশীলতা কিন্তু থেকে যাবে। আজ (শনিবার) দুপুরে রাজধানীর একটি হোটেলে ‘চতুর্থ বাংলাদেশ অর্থনীতি সম্মেলন ২০২৫’ অনুষ্ঠানে তিনি এসব কথা বলেন। নাহিদ ইসলাম বলেন, অনেকে শিক্ষা খাতের সংস্কারের কথা বলছেন এবং আমি এটার সাথে একমত। আমি মনে করি আমাদের দীর্ঘমেয়াদি পরিকল্পনা নিয়ে এগোতে হবে। আমাদের গত ১৬ বছর যে ক্ষয়ক্ষতি হয়েছে, অর্থনৈতিক খাতে আমরা রাতারাতি সেটা পরিবর্তন করতে পারব না। সেটা করার চেষ্টাও করা উচিত না। আমার কাছে মনে হয় না সেটা এক বছর, দেড় বছর বা ১৮ মাসে সম্ভব। এটার জন্য আমাদের দীর্ঘমেয়াদি পরিকল্পনা লাগবে। তিনি আরও বলেন, চব্বিশের গণঅভ্যুত্থানের পেছনে জনগণ এবং বিশেষত তরুণরা যে রাজপথে নেমে এসেছিল... কোন অর্থনৈতিক অনুপ্রেরণা এবং আকাঙ্ক্ষা এবং লক্ষ্যের ভিত্তিতে তারা নেমে এসেছিল, আমরা যদি এর অনুসন্ধান করতে পারি এবং সেই সমস্যাগুলো সমাধান করতে পারি তাহলে পরবর্তী ভবিষ্যৎ বাংলাদেশে আমাদের যে অর্থনৈতিক সংস্কার, সেটা আমরা সম্পন্ন করতে পারব। নাহিদ বলেন, তরুণরা প্রথম বিদ্রোহ করল ভ্যাট বিরোধী আন্দোলনের মধ্য দিয়ে। দ্বিতীয়ত ২০১৮ সালে কোটা সংস্কার আন্দোলন এবং ’২৪-এর আন্দোলনটা প্রথমে শুরু হয়েছিল ’১৮ সালের আন্দোলনের স্পৃহায়। সেখানেও মূলত চাকরির আন্দোলন, কর্মসংস্থানের আন্দোলন এবং সেই সময় কোটার একটা সুরাহা করা হয়েছিল এবং ওই বছরই আরেকটি বড় আন্দোলন হয়, যেটাকে আমরা কিশোর বিদ্রোহ হিসেবে আখ্যায়িত করি, সেটা হচ্ছে নিরাপদ সড়ক আন্দোলন। তিনি বলেন, নিরাপদ সড়ক আন্দোলনটা মূলত হচ্ছে নগর পরিকল্পনার প্রশ্ন। অর্থাৎ আমরা ঢাকা শহরে এবং পুরো দেশে আমাদের মেট্রোপলিটন সিটিগুলোতে যে জনসংখ্যা বৃদ্ধি পাচ্ছে এবং এই মানুষের জীবন-জীবিকাটা কী রকম? আমাদের শহরে বায়ুদূষণ, পরিবেশদূষণ, ট্রাফিক জ্যাম, দ্রব্যমূলের ঊর্ধগতি এবং কর্মসংস্থানহীনতা, বাসাভাড়া অনেক বেড়ে যাচ্ছে। এই পুরো ইকোনমিক সিস্টেমের মধ্য দিয়ে কিন্তু ঢাকা শহরের মধ্যবিত্তকে নিম্নবিত্তকে জীবনযাপন করতে হয়। ফলে নিরাপদ সড়ক আন্দোলনটা ছিল সেই একদম নগর পরিকল্পনার গোড়ার প্রশ্নটা, যেই নগরকে আমরা আমাদের মতো সজ্জিত করতে পারিনি। এই ধরনের শহরে মানুষ বেঁচে থাকতে পারে না। তরুণরা বেঁচে থাকতে পারে না। সেই প্রশ্নটাই কিন্তু নিরাপদ সড়ক আন্দোলনের মধ্য দিয়ে উঠে আসার চেষ্টা হয়েছিল।",
    "url": "https://www.dhakapost.com/politics/413073",
    "date": "2025-11-29T15:16:31+06:00",
    "author": "নিজস্ব প্রতিবেদক",
    "category": "politics",
    "language": "bn",
    "token_count": 350,
    "scraped_at": "2026-02-05T13:51:37.104945"
  },
  {
    "title": "৭ নভেম্বর ছিল বাংলাদেশের প্রগতির টার্নিং পয়েন্ট : মির্জা ফখরুল",
    "body": "বিএনপি মহাসচিব মির্জা ফখরুল ইসলাম আলমগীর বলেছেন, ১৯৭৫ সালের এই দিনে বাংলাদেশের দেশপ্রেমিক সৈনিক এবং দেশপ্রেমিক মানুষ ঐক্যবদ্ধভাবে আধিপত্যবাদের চক্রান্তকে বানচাল করে দিয়ে দেশের সবচেয়ে জনপ্রিয় ব্যক্তিত্ব স্বাধীনতার ঘোষক শহীদ প্রেসিডেন্ট জিয়াউর রহমানকে গৃহবন্দি অবস্থা থেকে উদ্ধার করে রাষ্ট্র পরিচালনার দায়িত্ব অর্পণ করেন। তিনি বলেন, এটি ছিল বাংলাদেশের প্রগতির টার্নিং পয়েন্ট। তিনি শেখ মুজিবুর রহমানের একদলীয় বাকশাল থেকে দেশকে বহুদলীয় গণতন্ত্র এনে দেন, বিচার বিভাগের স্বাধীনতাকে নিশ্চিত করেন, জনগণের অধিকার নিশ্চিত করেন। ঐতিহাসিক বিপ্লব ও সংহতি দিবস উপলক্ষ্যে আজ (শুক্রবার) জাতীয় শেরেবাংলা নগরে বিএনপির প্রতিষ্ঠাতা জিয়াউর রহমানের সমাধিতে শ্রদ্ধা নিবেদন শেষে এসব কথা বলেন বিএনপি মহাসচিব। মির্জা ফখরুল বলেন, জিয়াউর রহমান তার রাষ্ট্র পরিচালনার মাত্র চার বছরের মধ্যে বাংলাদেশে একদিকে রাজনৈতিক অবস্থার, অন্যদিক অর্থনৈতিক ব্যবস্থার আমূল সংস্কার সাধন করেন। একদলীয় বাকশাল থেকে বহুদলীয় গণতন্ত্র এবং সংবাদপত্রের স্বাধীনতা নিশ্চিত করেন। অন্যদিকে বিচার বিভাগের স্বাধীনতাকে নিশ্চিত করেন, জুডিশিয়াল কাউন্সিল গঠন করেন এবং একইসঙ্গে মুক্তবাজার অর্থনীতি চালু করেন। সুখী ও সমৃদ্ধ এবং গণতান্ত্রিক বাংলাদেশ নিশ্চতকরণের জন্য তিনি যে ভিত্তি স্থাপন করেছিলেন, পরবর্তীকালে তার ওপর ভিত্তি করেই দেশ সেই দিকে এগিয়ে যায়। সেজন্য আজকের দিনটি শুধু বিএনপির কাছে নয়, বাংলাদেশের গণতান্ত্রিক মানুষের কাছে অত্যন্ত গুরুত্বপূর্ণ। গণঅভ্যুত্থানের পর আজ বাংলাদেশে বিভিন্ন রকম চক্রান্ত চলছে উল্লেখ করে মির্জা ফখরুল বলেন, ৭ই নভেম্বর বিপ্লব ও সংহতি দিবস আমাদেরকে সেই পথেই পরিচালিত করে যে পথে গেলে সত্যিকারের গণতান্ত্রিক ও একটা সমৃদ্ধ রাষ্ট্র নির্মাণ করতে পারব। জনগণের ভোটের অধিকার, বিচারের অধিকার নিশ্চিত করতে পারব। বাংলাদেশ এগিয়ে যাবে। এ সময় উপস্থিত ছিলেন বিএনপির স্থায়ী কমিটির সদস্য মির্জা আব্বাস, আব্দুল মঈন খান, সালাহউদ্দিন আহমদ, ডা. এ জেড এম জাহিদ হোসেন প্রমুখ।",
    "url": "https://www.dhakapost.com/politics/407608",
    "date": "2025-11-07T11:50:27+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 250,
    "scraped_at": "2026-02-05T13:51:38.971836"
  },
  {
    "title": "জামায়াত আমিরের সঙ্গে জাপানের ব্যবসায়ী প্রতিনিধি দলের বৈঠক",
    "body": "বাংলাদেশ জামায়াতে ইসলামীর আমির ডা. শফিকুর রহমানের সঙ্গে সৌজন্য সাক্ষাৎ করেছে জাপান সরকারের অফিসিয়াল বিনিয়োগ ও বাণিজ্য উন্নয়ন সংস্থা—জাপান এক্সটার্নাল ট্রেড অরগানাইজেশনের (জেটরো) একটি প্রতিনিধি দল। বৃহস্পতিবার (১১ ডিসেম্বর) সকালে জামায়াত আমিরের বসুন্ধরা কার্যালয়ে বৈঠকটি আন্তরিক ও সৌহার্দ্যপূর্ণ পরিবেশে অনুষ্ঠিত হয়। এ সময় উপস্থিত ছিলেন জাপান এক্সটার্নাল ট্রেড অরগানাইজেশনের কান্ট্রি রিপ্রেজেন্টেটিভ কাজুইকি কাতাওকা; সুমিতোমো কর্পোরেশন এশিয়া অ্যান্ড ওশেনিয়া প্রাইভেট লিমিটেডের কান্ট্রি জেনারেল ম্যানেজার ও ঢাকাস্থ জাপানি কমার্স অ্যান্ড ইন্ডাস্ট্রি অ্যাসোসিয়েশনের হিরোনোরি ইয়ামানাকা; ঢাকাস্থ জাপানি কমার্স অ্যান্ড ইন্ডাস্ট্রি অ্যাসোসিয়েশনের প্রেসিডেন্ট মানাবু সুগাওয়ারা ও ভাইস-প্রেসিডেন্ট হিরোনোরি ইয়ামানাকা এবং মারুবেনি করপোরেশনের কান্ট্রি হেড সুগাওয়ারা মানাবু। আরও উপস্থিত ছিলেন জেট্রো ঢাকা অফিসের সিনিয়র ডিরেক্টর শরিফুল আলম এবং অ্যাসিস্ট্যান্ট ম্যানেজার ইশরাত জাহান। বৈঠকে জামায়াত আমির বলেন, জাপান বাংলাদেশের পরীক্ষিত বন্ধু। বাংলাদেশের উন্নয়ন সহযোগী হিসেবে জাপান গুরুত্বপূর্ণ ভূমিকা ও অবদান রেখেছে। বাংলাদেশ জামায়াতে ইসলামী বিদেশি বিনিয়োগকে স্বাগত জানায়। জাপান প্রতিনিধি দল জামায়াত আমিরকে জানান, বাংলাদেশে বর্তমানে প্রায় তিন শতাধিক প্রতিষ্ঠান তাদের ব্যবসায়িক কার্যক্রম পরিচালনা করছে। জামায়াত আমির জাপানি প্রতিনিধি দলকে ধন্যবাদ জানান এবং ভবিষ্যতে বাংলাদেশে জাপানের বিনিয়োগ আরও বৃদ্ধি পাবে বলে আশা প্রকাশ করেন। জামায়াত আমিরের সঙ্গে বৈঠকে আরও উপস্থিত ছিলেন আইবিডব্লিউএফ-এর প্রেসিডেন্ট মুহাম্মদ শহিদুল ইসলাম।",
    "url": "https://www.dhakapost.com/politics/415998",
    "date": "2025-12-11T19:52:30+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 180,
    "scraped_at": "2026-02-05T13:51:40.773140"
  },
  {
    "title": "এনসিপি নেতা নাসীরুদ্দীন পাটওয়ারীর বিরুদ্ধে মামলা, জামায়াতের নিন্দা",
    "body": "জুলাই যোদ্ধা এবং এনসিপির মূখ্য সমন্বয়ক নাসীরুদ্দীন পাটওয়ারীর বিরুদ্ধে মামালা দায়ের করায় নিন্দা ও প্রতিবাদ জানিয়েছে বাংলাদেশ জামায়াতে ইসলামী। সোমবার (৩ নভেম্বর) এক বিবৃতিতে দলটির কেন্দ্রীয় নির্বাহী পরিষদের সদস্য এবং কেন্দ্রীয় প্রচার ও মিডিয়া বিভাগের সেক্রেটারি অ্যাডভোকেট মতিউর রহমান আকন্দ বলেন, আমরা অত্যন্ত উদ্বেগের সঙ্গে লক্ষ্য করছি যে, একটি রাজনৈতিক দলের নেতা জুলাই যোদ্ধা ও এনসিপির মূখ্য সমন্বয়ক নাসীরুদ্দীন পাটওয়ারীর বিরুদ্ধে মামলা দায়ের করেছেন। স্বৈরাচার বিরোধী আন্দোলনে অগ্রণী ভূমিকা পালন করার কারণে জুলাই যোদ্ধা নাসীরুদ্দীন পাটওয়ারীরকে জাতি শ্রদ্ধা ও সম্মান জানায়। তার বিরুদ্ধে মামলা দায়েরের ঘটনায় আমরা উদ্বিগ্ন। বিবৃতিতে তিনি বলেন, যারা বিরোচিত ভূমিকা পালন করে দেশকে স্বৈরশাসনের কবল থেকে উদ্ধার করেছেন, তাদের বিরুদ্ধে মামলা দায়ের করায় আমরা নিন্দা ও প্রতিবাদ জানাচ্ছি।",
    "url": "https://www.dhakapost.com/politics/406779",
    "date": "2025-11-04T01:33:24+06:00",
    "author": "জ্যেষ্ঠ প্রতিবেদক",
    "category": "politics",
    "language": "bn",
    "token_count": 112,
    "scraped_at": "2026-02-05T13:51:42.917776"
  }
]