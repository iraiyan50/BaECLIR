{"title":"ব্রাজিলে বলসোনারোর সমর্থকদের সমাবেশে বজ্রপাত, আহত ৮৯","body":"ব্রাজিলের সাবেক কট্টর ডানপন্থী প্রেসিডেন্ট জইর বলসোনারোর সমর্থকদের সমাবেশের কাছে বজ্রপাতের ঘটনা ঘটেছে। এতে অন্তত ৮৯ জন আহত হয়েছেন বলে জানিয়েছে দেশটির অগ্নিনির্বাপণ বিভাগ। সংবাদমাধ্যমের প্রতিবেদনে বলা হয়েছে, বলসোনারোর সমর্থনে বৃষ্টির মাঝেই ব্রাজিলের রাজধানীতে হাজার হাজার মানুষ জড়ো হয়। গত বছর সামান্য ব্যবধানে নির্বাচনে হেরে যাওয়ার পর ব্যর্থ অভ্যুত্থানের নেতৃত্ব দেওয়ার অভিযোগে বলসোনারোকে ২৭ বছরের কারাদণ্ড দেওয়া হয়। অনলাইনে ছড়িয়ে পড়া ভিডিওতে দেখা যায়, রঙিন ছাতা ও প্লাস্টিক পরা জনতা হঠাৎ আলোর ঝলকানি এবং মেঘের গর্জনের শব্দে হতবাক হয়ে যান। তারা এই ঘটনায় দ্বিগ্বিদিক ছোটাছুটি শুরু করেন। দেশটির ফায়ার সার্ভিস বিভাগ বলেছে, ঘটনাস্থলে অন্তত ৮৯ জনকে চিকিৎসা দেওয়া হয়েছে। পরে শারীরিক অবস্থার অবনতি হওয়ায় সেখান থেকে ৪৭ জনকে হাসপাতালে নেওয়া হয়। ‌‌১১ জনকে গুরুতর চিকিৎসা দেওয়া হয়েছে। ওই বিক্ষোভ সমাবেশের আয়োজন করেছিলেন ব্রাজিলের আইনপ্রণেতা নিকোলাস ফেরেইরা। বলসোনারোর জন্য সাধারণ ক্ষমার দাবিতে ওই বিক্ষোভ সমাবেশের ডাক দিয়েছিলেন তিনি। ব্রাজিলের সাবেক রাষ্ট্রপ্রধান জইর বলসোনারো বর্তমানে ব্রাসিলিয়ার পাপুদা পেনিটেনশিয়ারি কমপ্লেক্সে বন্দি রয়েছেন। ২০১৮ সালের নির্বাচনী প্রচারণায় ছুরিকাঘাতের ঘটনার সঙ্গে সংশ্লিষ্ট গুরুতর শারীরিক অসুস্থতায় ভুগছেন তিনি। এছাড়া কুঁচকির হার্নিয়ার অস্ত্রোপচার এবং বারবার হেঁচকি ওঠার চিকিৎসার জন্য গত ডিসেম্বর এক সপ্তাহ হাসপাতালে ছিলেন তিনি। চলতি মাসের শুরুর দিকে কারাগারে পড়ে যাওয়ার পর তার বিভিন্ন ধরনের পরীক্ষা-নিরীক্ষা করা হয়। তবে কারাগারে পড়ে গেলেও শরীরে গুরুতর আঘাত পাননি বলসোনারো। সূত্র: ইউরোনিউজ, দ্য স্ট্রেইটস টাইমস, এনডিটিভি, এএফপি বিডি প্রতিদিন\/একেএ","url":"https:\/\/www.bd-pratidin.com\/international-news\/2026\/01\/26\/1209499","date":1769426203000,"language":"bn","token_count":211,"source":"Bangladesh Pratidin"}
{"title":"আমার ছবি তোলার জন্যই কি আপনারা মেসিকে দেখতে পাননি, প্রশ্ন শুভশ্রীর","body":"সম্প্রতি আর্জেন্টাইন ফুটবল তারকা লিওনেল মেসিকে নিয়ে কলকাতায় তুলকালাম কাণ্ড ঘটে গেছে। এদিন ‘খুদে জাদুকর’কে একনজর দেখতে না পারার আক্ষেপে পুড়ছেন অনুরাগীরা। এর মাঝে সামাজিক যোগাযোগমাধ্যমে মেসির সঙ্গে অভিনেত্রী শুভশ্রী গাঙ্গুলির ছবি পোস্ট যেন আগুনে ঘি ঢেলে দেয়! মন্তব্যের ঘরে ক্ষোভ উগরে দেন নেটিজেনদের একাংশ। এবার বিষয়টি নিয়ে মুখ খুললেন অভিনেত্রী। সোশ্যাল মিডিয়ায় ভিডিও বার্তার মাধ্যমে সমস্ত বিতর্কের জবাব দিলেন শুভশ্রী। পুরো ঘটনার ব্যাখ্যা দিয়ে তিনি বলেন, G.O.A.T ইভেন্টে আমাকে আমন্ত্রণ জানানো হয়েছিল। বিনোদন জগতের প্রতিনিধি হিসেবে আমি এবং কৌশিক গাঙ্গুলি সেখানে আমন্ত্রিত ছিলাম। তার কথায়, আমন্ত্রণ পেয়েই আমরা মেসির হোটেলে যাই। নির্ধারিত সময়ে আমরা মেসির সঙ্গে দেখা করি এবং ছবিও তুলি। সেখান থেকে বেরিয়ে আসার সময় ওদের পিআর টিমের পক্ষ থেকে আমাকে যুবভারতীতে যাওয়ার জন্য অনুরোধ করা হয়। বলা হয়, আমি গেলে ওদের সুবিধা হবে। মাঠে আমাদের জন্য একটি নির্দিষ্ট তাঁবুর ব্যবস্থা ছিল, আমরা সেখানেই অপেক্ষা করছিলাম। তিনি আরও বলেন, যে সময়ে ছবিগুলো পোস্ট করা হয়েছে, নেটওয়ার্কের সমস্যার জন্য সেই মুহূর্তে তা পোস্ট হয়নি। কারণ, ক্রীড়াঙ্গনে জ্যামার লাগানো ছিল। মেসি ক্রীড়াঙ্গনে ঢোকেন সাড়ে ১১টা নাগাদ। তাকে নিয়ে যে বিশৃঙ্খলা শুরু হয়েছিল, সেটা আমি নিজের চোখে দেখেছি। সমালোচনার বিষয়ে নায়িকা বলেন, প্রযুক্তিগত ত্রুটির কারণে আমার ছবিগুলো কিছুটা দেরিতে পোস্ট হয়। আর সেটাই দুরন্ত গতিতে ছড়িয়ে পড়ে। এরপরই আমাকে নিয়ে ট্রোলিং শুরু হয়। আমাকে প্রোপাগান্ডা এবং অবজেক্ট বানিয়ে অকথ্য ভাষায় গালিগালাজ করা হয়েছে। কেউ কি বলতে পারবেন যে, আমার ছবি তোলার জন্যই আপনারা মেসিকে দেখতে পাননি? আমি কি মাঠের কোথাও ছিলাম? এ ঘটনায় থানায় অভিযোগ করেছেন শুভশ্রীর স্বামী পরিচালক রাজ চক্রবর্তী। তার অভিযোগ, এসব মন্তব্যের পেছনে রাজনৈতিক উদ্দেশ্যও থাকতে পারে। প্রসঙ্গত, গত শনিবার নির্ধারিত সময়েই যুবভারতী স্টেডিয়ামে পৌঁছান মেসি। কিন্তু আয়োজকসহ অন্যান্যদের ভিড়ে এবং ছবি তোলার মাঝে ঢাকা পড়ে যান মেসি। হাসিমুখে গ্যালারির উদ্দেশে হাত নাড়লেও সেটা দেখতে পাননি দর্শক। কারণ কিংবদন্তি ফুটবলারকে ঘিরে রেখেছিলেন অন্তত ৫০ জন। যার জেরে কেউ মাঠে বোতল ছুড়ে, কেউ বা চেয়ার-ব্যারিকেড ভেঙে, পোস্টার পুড়িয়ে ক্ষোভ প্রকাশ করা শুরু করেন। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/12\/16\/1192632","date":1765868817000,"language":"bn","token_count":306,"source":"Bangladesh Pratidin"}
{"title":"রাফা ক্রসিং দিয়ে গাজা ছাড়ছেন অসুস্থ ফিলিস্তিনিরা","body":"মিসরের সঙ্গে থাকা গাজার রাফা ক্রসিং ইসরায়েল সীমিত আকারে খুলে দেওয়ার পর জরুরি চিকিৎসাসেবা নিতে যুদ্ধবিধ্বস্ত ভূখণ্ডটি ছাড়ার অপেক্ষায় দিন গুনছে হাজারো অসুস্থ ও আহত ফিলিস্তিনি। প্রায় দুই বছর বন্ধ রাখার পর রবিবার পরীক্ষামূলকভাবে খোলার পর গতকাল থেকে গাজায় ঢোকা ও ভূখণ্ডটি থেকে ফিলিস্তিনিদের বের হওয়ার সুযোগ দিচ্ছে ইসরায়েল। আপাতত এটি প্রতিদিন ছয় ঘণ্টা করে খোলা থাকবে বলে জানতে পেরেছে আলজাজিরা। এ সময়ের মধ্যে গাজা থেকে মিসরে ঢুকতে পারবে সর্বোচ্চ দেড়শ জন, গাজায় প্রবেশের অনুমতি পাবে ৫০ জন। -আলজাজিরা উত্তরাঞ্চলীয় গাজা সিটির আল-শিফা হাসপাতালের পরিচালক ড. মোহাম্মদ আবু সালমিয়া বলেছেন, অন্তত সাড়ে চার শ রোগীর অবস্থা খুবই গুরুতর, তাদেরকে জরুরিভিত্তিতে গাজা ভূখণ্ডের বাইরে নিয়ে যাওয়া প্রয়োজন। ‘আমাদের জানানো হয়েছে গতকালই কেবল পাঁচজন রোগী, প্রত্যেকে দুই সঙ্গী নিয়ে রাফা ক্রসিং অতিক্রম করার কথা ছিল। আমরা গাজা থেকে রোগী ও আহতদের চিকিৎসার জন্য বাইরে নেওয়ার বিষয়ে আমরা সুস্পষ্ট পদ্ধতি চাই,’ বলেছেন আবু সালমিয়া। গতকাল গাজা ছাড়ার অনুমতি পাওয়া দুই শিশুর খবর জানতে পেরেছে আলজাজিরা। বিশ্ব স্বাস্থ্য সংস্থার পক্ষ থেকে তাদেরকে ফোন করে গাজা ছাড়ার প্রস্তুতি নিতে বলা হয়েছে। এর মধ্যে এক শিশুর বয়স ২, শার্পনেলের আঘাতে তার অন্ত্র ক্ষতিগ্রস্ত হয়েছে। বিস্ফোরণে অন্ধত্ববরণ করা ১২ বছর বয়সি আরেক শিশুও গাজার বাইরে যাওয়ার অনুমতি পেয়েছে। যে এলাকায় বিস্ফোরণটি হয়েছিলে সেখানেই পরিবারের অন্য সদস্যদের সঙ্গে শিশুটিও আশ্রয় নিয়েছিল। যাদের জরুরিভিত্তিতে চিকিৎসা প্রয়োজন, তাদের গাজা ছাড়ার ক্ষেত্রে ইসরায়েলি নিরাপত্তা ছাড়পত্র পেতে দীর্ঘসূত্রতা নিয়ে প্রথম দিনেই অনেকের মধ্যে ক্ষোভ দেখা যাচ্ছে। এদিকে অসুস্থ ও আহত ফিলিস্তিনিদের নিতে রাফার মিসর অংশে কয়েক শ অ্যাম্বুলেন্স সারিবদ্ধভাবে অপেক্ষা করছে। ফিলিস্তিনি রোগীদের ভর্তি করতে দেড় শ হাসপাতাল ও ৩০০ অ্যাম্বুলেন্স প্রস্তুত রয়েছে বলে মিসরের স্বাস্থ্য মন্ত্রণালয়ের বরাত দিয়ে জানিয়েছে আল-কাহেরা নিউজ। আহত ও অসুস্থদের চিকিৎসায় ১২ হাজার চিকিৎসক ও জরুরিভিত্তিতে সাড়া দিতে সক্ষম এমন ৩০টি দলও প্রস্তুত রাখা হয়েছে। গাজার স্বাস্থ্য কর্তৃপক্ষ জানিয়েছে, ২০২৪ সালে ইসরায়েল রাফা ক্রসিং বন্ধ করে দেওয়ার পর বাইরে চিকিৎসা নিতে যাওয়ার অপেক্ষায় থাকা অন্তত ১ হাজার ২৬৮ জনের মৃত্যু হয়েছে। দ্রুত গুরুতর অসুস্থ ও আহতদের গাজা ছাড়ার সুযোগ করে না দিলে এই সংখ্যা বাড়বে বলেও আশঙ্কা করছে তারা।","url":"https:\/\/www.bd-pratidin.com\/international\/2026\/02\/03\/1212465","date":1770055200000,"language":"bn","token_count":322,"source":"Bangladesh Pratidin"}
{"title":"৫৩ বছর পর পান্ডাশূন্য হচ্ছে জাপান","body":"জাপানের মানুষের প্রিয় প্রাণী হাসিমুখের কালো-সাদা দৈত্য পান্ডা। সেই পান্ডাকে ঘিরে আনন্দ, ভিড় আর আবেগের যে দীর্ঘ ইতিহাস, তাতে এবার এক দীর্ঘ অধ্যায়ের পর্দা নামতে যাচ্ছে। প্রায় ৫৩ বছর পর প্রথমবারের মতো পান্ডাশূন্য হতে চলেছে জাপান। টোকিওর ঐতিহ্যবাহী উয়েনো চিড়িয়াখানার জনপ্রিয় যমজ পান্ডা শাও শাও ও লেই লেই নিজ দেশ চীনে ফিরে যাচ্ছে। রবিবার টোকিও মহানগর সরকার এ তথ্য নিশ্চিত করেছে। ২০২১ সালে উয়েনো চিড়িয়াখানায় জন্ম নেওয়া এই যমজ পান্ডা খুব অল্প সময়েই জাপানের মানুষের হৃদয়ে জায়গা করে নেয়। তবে জন্ম ও লালন-পালন জাপানে হলেও তারা চীনের সঙ্গে করা ঋণচুক্তির শর্ত অনুযায়ী চার বছর বয়স পূর্ণ হওয়ার আগেই তাদের ফিরিয়ে দিতে হবে। টোকিও মহানগর কর্তৃপক্ষ জানায়, আজ ছিল পান্ডা দুটির জনসাধারণের জন্য শেষ প্রদর্শনের দিন। এরপরই তারা চীনের উদ্দেশে রওনা দেবে। এর আগে পান্ডা যমজের বাবা-মা শিন শিন ও রি রি-কেও ২০১১ সালে প্রজনন গবেষণার জন্য চীন থেকে জাপানে আনা হয়েছিল। সেই মিশন শেষ হওয়ায় গত বছর তাদেরও নিজ দেশে ফেরত পাঠানো হয়। ফলে শাও শাও ও লেই লেই ফিরে গেলে জাপানে আর কোনো পান্ডা থাকবে না। যা প্রায় অর্ধশতাব্দীর মধ্যে এই প্রথম। জাপানের মন্ত্রিপরিষদের মুখ্য সচিব মিনোরু কিহারা বলেন,‘পান্ডা জাপানের মানুষের কাছে দীর্ঘদিন ধরে ভালোবাসার প্রতীক। পান্ডা কূটনীতির মাধ্যমে জাপান ও চীনের মানুষের মধ্যে বন্ধুত্ব গড়ে উঠেছে। আমরা আশা করি এই সম্পর্ক ভবিষ্যতেও বজায় থাকবে।’ তিনি আরও জানান, জাপানের বিভিন্ন স্থানীয় সরকার ও চিড়িয়াখানা নতুন করে পান্ডা আনার আগ্রহ প্রকাশ করেছে। তবে সাম্প্রতিক বছরগুলোতে জাপান-চীন সম্পর্কের অবনতি নতুন পান্ডা পাওয়ার সম্ভাবনাকে অনিশ্চিত করে তুলেছে। বিডি-প্রতিদিন\/আশফাক","url":"https:\/\/www.bd-pratidin.com\/international-news\/2026\/01\/26\/1209355","date":1769370786000,"language":"bn","token_count":236,"source":"Bangladesh Pratidin"}
{"title":"ঢাকা-১৭ আসনে প্রার্থী হবেন হিরো আলম","body":"আর নির্বাচন করবেন না বলে গত মে মাসে ঘোষণা দিয়েও ফের রাজনীতির মাঠে সরব হলেন আলোচিত কনটেন্ট ক্রিয়েটর আশরাফুল হোসেন ওরফে হিরো আলম। আবারও নির্বাচন করার ঘোষণা দিয়েছেন তিনি। তবে এবার বগুড়া নয়, ঢাকার ১৭ আসন থেকে প্রতিদ্বন্দ্বিতা করার পরিকল্পনা করছেন তিনি। এ তথ্য নিজেই নিশ্চিত করেছেন হিরো আলম। তিনি বলেন, অনেক দলের প্রধানের সঙ্গে কথা হচ্ছে। আমি কোনো চূড়ান্ত সিদ্ধান্ত নিইনি। দলগুলো যেসব প্রস্তাব দিচ্ছে সেগুলো আমি মানতে পারব কি না সেটা ভেবে দেখছি। ব্যাটে-বলে মিললে কোনো একটি দলে যাব, নইলে স্বতন্ত্র প্রার্থী হব। হিরো আলম বলেন, নির্বাচনে অংশ নেওয়া আমার কাছে শুধু জয়ের বিষয় না, এটা একটা প্রতিবাদের মাধ্যমও। আগে যেমন প্রতিবাদ করেছি, এবারও করব। দেশে এখন একটা সুষ্ঠু নির্বাচন হোক এটা সবার প্রত্যাশা। আমিও তাই চাই। কিন্তু নির্বাচন নিয়ে নানা টালবাহানা চলছে। সেজন্যই নির্বাচন করব। আমি ১০০ ভোট পেলেও কোনো সমস্যা নেই। নির্বাচন সুষ্ঠুভাবে হোক। মানুষ উৎসব করে ভোট দিতে আসুক। বিডি-প্রতিদিন\/শআ","url":"https:\/\/www.bd-pratidin.com\/entertainment\/2025\/11\/03\/1175415","date":1762180287000,"language":"bn","token_count":145,"source":"Bangladesh Pratidin"}
{"title":"উপদেষ্টাদের সম্পদের হিসাব কোথায়?","body":"ক্ষমতা গ্রহণের পর জাতির উদ্দেশে দেওয়া প্রথম ভাষণে প্রধান উপদেষ্টা ড. মুহাম্মদ ইউনূস বলেছিলেন, ‘বর্তমান সরকার দুর্নীতির বিরুদ্ধে স্পষ্ট অবস্থান গ্রহণ করেছে। আমাদের সব উপদেষ্টা দ্রুততম সময়ের মধ্যে তাদের সম্পদের বিবরণ প্রকাশ করবেন।’ এরপর প্রায় দেড় বছর পেরিয়ে গেছে, শেষ হতে চলেছে অন্তর্বর্তী সরকারের মেয়াদকাল। কিন্তু প্রকাশ করা হয়নি উপদেষ্টাদের কারও সম্পদের তথ্য। এ ঘটনাকে কেন্দ্র করে গতকাল বিবিসি বাংলা অনলাইন একটি প্রতিবেদন প্রকাশ করেছে। প্রতিবেদনটি গুরুত্বপূর্ণ অংশগুলো নিম্নরূপ- আওয়ামী লীগের টানা দেড় দশকের শাসনামলে যেভাবে একের পর এক দুর্নীতি ও লুটপাটের ঘটনা ঘটতে দেখা গেছে, জুলাই গণ অভ্যুত্থানের মাধ্যমে সেটির অবসান ঘটবে বলেই প্রত্যাশা করেছিলেন অনেকে। সাধারণ মানুষের মধ্যেও এক ধরনের প্রত্যাশা জন্মেছিল যে, অধ্যাপক ইউনূসের সরকার বাংলাদেশে স্বচ্ছতা ও জবাবদিহির নতুন সংস্কৃতি গড়ে তুলতে সক্ষম হবে। কিন্তু বাস্তবে সেটা ঘটতে দেখা যায়নি। উল্টো, একাধিক উপদেষ্টা, তাদের পরিবারের সদস্য এবং ব্যক্তিগত কর্মকর্তাদের বিরুদ্ধে অনিয়ম, দুর্নীতি ও ক্ষমতার অপব্যবহারের নানান অভিযোগ উঠতে দেখা গেছে। এ বিষয়ে দুর্নীতিবিরোধী বেসরকারি প্রতিষ্ঠান ‘ট্রান্সপারেন্সি ইন্টারন্যাশনাল বাংলাদেশ’-এর (টিআইবি) নির্বাহী পরিচালক ড. ইফতেখারুজ্জামান বলেন, ‘এটা খুবই দুঃখজনক। যারা জবাবদিহির নতুন দৃষ্টান্ত স্থাপনের প্রতিশ্রুতি দিয়ে ক্ষমতায় বসেছিলেন, তাদের কাছ থেকে এ ধরনের অস্বচ্ছ কর্মকাণ্ড দেশবাসী মোটেও প্রত্যাশা করেনি।’ অর্থনীতিবিদ ড. দেবপ্রিয় ভট্টাচার্য বলেন, ‘এরকম একটি অরাজনৈতিক সরকার, যেখানে বিশিষ্টজনরা সরকারের ভিতরে রয়েছেন, তারা যখন জনগণের কাছের প্রতিশ্রুতি দেওয়ার পরও নিজেদের সম্পদের তথ্য প্রকাশ না করে আগামী দিনের রাজনৈতিক সরকারের জন্য একটা খারাপ উদাহরণ সৃষ্টি করলেন। আগামীর মন্ত্রি-আমলাদের সম্পদের তথ্য প্রকাশ না করার একটা উছিলা তৈরির সুযোগ করে দিয়ে গেলেন, যা আরও হতাশাজনক।’ তিনি আরও উল্লেখ করেন, ‘প্রতিশ্রুতি দিয়েও উপদেষ্টাদের সম্পদের তথ্য জনসম্মুখে প্রকাশ না করে উনারা শেখ হাসিনার সরকারের মতোই আচরণ করেছেন, যা আমাদের খুবই পীড়িত ও হতাশ করেছে।’ রাজনৈতিক বিশ্লেষক মহিউদ্দিন আহমদ বলেন, ‘অতীতের সরকারগুলোর অভিজ্ঞতা থেকে এর একটাই কারণ আমরা অনুমান করতে পারি, সেটা হচ্ছে- উপদেষ্টারা সম্ভবত অনেক অর্থবিত্তের মালিক হয়েছেন। সেই তথ্য প্রকাশ করলে মানুষ নানান আলোচনা করবে, প্রশ্ন তুলবে, এমন ভয় বা দুর্বলতা হয়তো তাদের মধ্যে কাজ করছে। তা না হলে সম্পদের তথ্য প্রকাশ করছেন না কেন?’ তিনি আরও বলেন, ‘সম্পদের তথ্য প্রকাশের যে ঘোষণা প্রধান উপদেষ্টা শুরুর দিকে দিয়েছিলেন, সেটা আসলে ছিল একটা মুখরোচক ঘোষণা। সোজা কথায় বললে, এক ধরনের স্টান্টবাজি বা লোক দেখানো পদক্ষেপ। এ বিষয়ে তারা আন্তরিক বলে মনে হয় না।’ ঢাকা বিশ্ববিদ্যালয়ের শিক্ষক ও অধিকারকর্মী অধ্যাপক সামিনা লু ফা বলেন, ‘এ সরকারের উপদেষ্টারা নিজেরাই অতীতে লম্বা সময় ধরে স্বচ্ছতা ও জবাবদিহির কথা বলেছেন। ফলে আমরা আশা করেছিলাম যে, তারা সেটার একটা উদাহরণ সৃষ্টি করে যাবেন। সেই সুযোগ তাদের হাতে ছিল, যা এখন হাতছাড়া হতে চলেছে। বিবিসির প্রতিবেদনে উল্লেখ করা হয়, গত বছরের আগস্টে উপদেষ্টাদের বিরুদ্ধে ‘সীমাহীন দুর্নীতির’ অভিযোগ তুলে রীতিমতো তোলপাড় ফেলে দেন সাবেক সচিব এ বি এম আবদুস সাত্তার। ঢাকায় প্রশাসন ক্যাডারের কর্মকর্তাদের এক অনুষ্ঠানে তিনি বলেন, ‘আমাদের (সরকারি কর্মকর্তাদের) না হয় চরিত্র খারাপ হয়ে গেছে, কিন্তু যারা আন্দোলন করে আজকে চেয়ারে বসেছেন, অন্তত আটজন উপদেষ্টার আমি তথ্য-প্রমাণ দিয়ে বুঝিয়ে দিতে পারব। যেমন আমার সচিব আছেন দুজন, তারা (উপদেষ্টারা) সীমাহীন দুর্নীতির সঙ্গে জড়িত।’ তিনি আরও বলেন, ‘আগে তাদের (উপদেষ্টাদের সঙ্গে) কন্টাক্ট (যোগাযোগ) করা ছাড়া গুরুত্বপূর্ণ পদে কোনোরকম নিয়োগ হবে না, কোনো বদলি হবে না। আমার কাছে প্রমাণ আছে, প্রমাণ ছাড়া কথা বলি না।’ সাত্তার যখন বক্তব্য দিচ্ছিলেন, তখন সামনে দর্শক সারিতে বসে থাকা সরকারের বর্তমান কর্মকর্তাদের ‘ঠিক, ঠিক’ ধ্বনি তুলে তাকে সমর্থন দিতে দেখা যায়। এ ব্যাপারে সরকারের পক্ষ থেকে বিবৃতি দিয়ে উপদেষ্টাদের বিরুদ্ধে দুর্নীতির অভিযোগ ‘ভিত্তিহীন’ বলে দাবি করা হয়। এ ছাড়া অভিযোগকারীর কাছে কোনো প্রমাণ থাকলে সেটি যথাযথ কর্তৃপক্ষের কাছে জমা দেওয়ার আহ্বান জানানো হয়। কিন্তু সরকারকে নিজ উদ্যোগে অভিযোগ তদন্তে কোনো ব্যবস্থা নিতে দেখা যায়নি। প্রতিবেদনে বলা হয়, এ ঘটনার কয়েক দিনের মধ্যে সামাজিক যোগাযোগমাধ্যমে চাঁদাবাজির একটি ভিডিও ছড়িয়ে পড়তে দেখা যায়। প্রতিবেদনে আরও বলা হয়েছে, এর আগে, সজীব ভূঁইয়ার সহকারী একান্ত সচিব (এপিএস) মোয়াজ্জেম হোসেন এবং স্বাস্থ্য উপদেষ্টা নূরজাহান বেগমের ব্যক্তিগত কর্মকর্তা (পিও) তুহিন ফারাবীর বিরুদ্ধে কোটি কোটি টাকার দুর্নীতি ও ক্ষমতার অপব্যবহারের অভিযোগ ওঠে। প্রাথমিক তদন্তে সত্যতা পেয়ে অভিযুক্তদের দায়িত্ব থেকে অব্যাহতিও দেওয়া হয়। একইভাবে, প্রধান উপদেষ্টার বিশেষ সহকারী ফয়েজ আহমদ তৈয়্যবের ব্যক্তিগত কর্মকর্তা আতিক মোর্শেদ, যিনি আগে তথ্য উপদেষ্টা নাহিদ ইসলামের ব্যক্তিগত কর্মকর্তা ছিলেন, তার বিরুদ্ধেও দেড় শ কোটি টাকা আত্মসা ও ক্ষমতার অপব্যবহারের অভিযোগ উঠতে দেখা যায়। এসব অভিযোগের বিষয়ে দুর্নীতি দমন কমিশনের (দুদক) পক্ষ থেকে তদন্ত শুরু করার কথা জানানো হলেও গত ১০ মাসে সেটার কোনো অগ্রগতি দৃশ্যমান হয়নি। প্রতিবেদনে উল্লেখ করা হয়েছে, অধ্যাপক মুহাম্মদ ইউনূস ক্ষমতায় থাকাকালে তার হাতে প্রতিষ্ঠিত গ্রামীণের বিভিন্ন প্রতিষ্ঠান যে ধরনের সুযোগ-সুবিধা পেয়েছে, সেটা নিয়েও নানা সমালোচনা ও প্রশ্ন উঠতে দেখা যাচ্ছে। এ বিষয়ে অর্থনীতিবিদ অধ্যাপক আনু মুহাম্মদ বলেন, ‘আগে মন্ত্রী কিংবা প্রধানমন্ত্রীর আত্মীয়-স্বজন তাদের ব্যাপারে কোনো বিষয় উঠলে যেরকম খুব দ্রুত গতিতে সব কাজ সম্পন্ন হয়ে যেত, এখন যদি আমরা প্রধান উপদেষ্টার বেলাতেও একই জিনিস দেখি, তাহলে পরিবর্তনের কী নমুনা এখানে হাজির হলো?’ টিআইবির নির্বাহী পরিচালক ড. ইফতেখারুজ্জামান বলেন, ‘কীভাবে কোন প্রক্রিয়ায় গ্রামীণের প্রতিষ্ঠানগুলো সুযোগসুবিধা পেয়েছে, সেটি পরিষ্কার ব্যাখ্যার দাবি রাখে। এটা না করলে প্রশ্নটা থেকেই যাবে।’ অপরদিকে প্রধান উপদেষ্টার প্রেস সচিব শফিকুল আলম সাংবাদিকদের কাছে দাবি করেন, ‘গ্রামীণ প্রতিষ্ঠানগুলোর সুবিধা পাওয়ার ক্ষেত্রে অধ্যাপক ইউনূস কোনো ধরনের প্রভাব বিস্তার করেননি।’ অর্থনীতিবিদ ড. দেবপ্রিয় ভট্টাচার্য বলেন, ‘আমি মনে করি, অন্তর্বর্তী সরকারের কাছে এখনো সুযোগ আছে। চলে যাওয়ার সময়ও যদি উনারা এ তথ্যটা প্রকাশ করে যান যে, ক্ষমতাগ্রহণের সময় তাদের কাছে কী পরিমাণ সম্পদ ছিল এবং কতটুকু সম্পদ নিয়ে উনারা দায়িত্ব ছাড়ছেন, তাহলে আগামীর সরকারের জন্য সেটা একটা ভালো দৃষ্টান্ত স্থাপন করে যেতে পারবেন।’ বিডি প্রতিদিন\/নাজিম","url":"https:\/\/www.bd-pratidin.com\/national\/2026\/02\/05\/1213233","date":1770229989000,"language":"bn","token_count":850,"source":"Bangladesh Pratidin"}
{"title":"নিউইয়র্কের রাস্তায় এড শিরানের অদ্ভুত যাত্রা","body":"নিউইয়র্ক শহরের ব্যস্ত দুপুরকে অন্যরকম রঙে রাঙালেন এড শিরান। সম্প্রতি শহরের বিভিন্ন স্থানে ঘুরে নিজের গিটার দিয়ে গান গেয়ে মানুষের সঙ্গে সময় কাটালেন এড। কোনো পরিকল্পিত মঞ্চ, কোনো চিত্রনাট্য ছিল না শুধু শহর, মানুষ আর গান। রাস্তায় হেঁটে হেঁটে তিনি গুনগুন করছিলেন, মানুষ থমকে তাকাচ্ছিল। কেউ অবাক হয়ে বলল, 'ওহ মাই গড, ইটস রিয়েলি ইউ?' এড হেসে উত্তর দিলেন, 'মেবি, ডিপেন্ডস অন ইফ ইউ লাইক মাই সং।' ছোট্ট বাচ্চা, ডেলিভারি বয় বা বৃদ্ধ দম্পতি- সব বয়সী মানুষই এই মুহূর্তে অংশ হয়ে উঠল। ক্যামেরা তাকে অনুসরণ করছিল, সাবওয়ে টানেল থেকে ম্যানহাটানের কোলাহল, পার্কের উঁচু থেকে রাস্তাঘাট। সব কিছু যেন এক সুরের মতো ছবিতে বন্দি হলো। এক বন্ধুর প্রেম প্রস্তাবের মুহূর্তে এডের গান হয়ে উঠল অদৃশ্য আশীর্বাদ। হঠাৎ জন্মদিনের একটি ছাদেও উপস্থিত হয়ে এড সব মুহূর্তকে মানবিক ও আনন্দময় করে তুললেন। সাবওয়ে, ব্যস্ত রাস্তাঘাট কিংবা উঁচু ছাদ। প্রতিটি জায়গা হয়ে উঠল মঞ্চ। থিয়েটারে ফিরে এসে যখন তিনি প্রথম নোট তুললেন, তখন শহরের সঙ্গে তার যাত্রা যেন এক বৃত্তে পরিপূর্ণ হল। এড দেখালেন, সংগীত শুধু মঞ্চে নয়, রাস্তায়, মানুষের মধ্যে, মুহূর্তের সঙ্গে বেঁচে থাকে। এই বিশেষ যাত্রার গল্প নেটফ্লিক্সে দেখানো হবে। পরিচালনা করেছেন ব্যারানটিনি, ক্যামেরা পরিচালনা করেছেন নিক অ্যালেন। বিডি প্রতিদিন\/মুসা","url":"https:\/\/www.bd-pratidin.com\/entertainment\/2025\/11\/20\/1182041","date":1763633244000,"language":"bn","token_count":188,"source":"Bangladesh Pratidin"}
{"title":"ডটবিডি সেকেন্ড লেভেল ডোমেইন চালু","body":"দেশে গত ১৯ জানুয়ারি থেকে আনুষ্ঠানিকভাবে চালু হয়েছে বহুল প্রতীক্ষিত ডটবিডি (.bd) সেকেন্ড লেভেল ডোমেইন (যেমন: example.bd)। এতে দেশের আইটি খাত ও ডিজিটাল অর্থনীতিতে নতুন গতি সঞ্চার হবে বলে আশা করা হচ্ছে। বাংলাদেশ টেলিকমিউনিকেশন কোম্পানি লিমিটেডের (বিটিসিএল) ডোমেইন বিভাগ একইসঙ্গে চালু করেছে আধুনিক, স্বচ্ছ ও প্রযুক্তিনির্ভর ডোমেইন রিসেলার সিস্টেম। এর আগে বিদ্যমান .com.bd ডোমেইন ব্যবহারকারীদের স্বার্থ সুরক্ষা এবং ব্র্যান্ড পরিচিতি অক্ষুণ্ন রাখতে তিন মাসব্যাপী ‘সানরাইজ পিরিয়ড’ চালু রাখা হয়। এ সময় নিবন্ধিত গ্রাহকরা নিজেদের ডোমেইন নামের সঙ্গে সামঞ্জস্য রেখে সংশ্লিষ্ট .bd ডোমেইন সংরক্ষণের সুযোগ পান। এতে নাম-সংঘাত ও সাইবার স্কোয়াটিং প্রতিরোধ সম্ভব হয়েছে। বিটিসিএল জানিয়েছে, এই উদ্যোগে আইটি উদ্যোক্তা, স্টার্টআপ, ফ্রিল্যান্সার ও সাধারণ ব্যবহারকারীদের মধ্যে ব্যাপক সাড়া মিলেছে। আগ্রহীরা বিটিসিএলের ওয়েবসাইটে তালিকাভুক্ত স্বীকৃত রিসেলারদের মাধ্যমে সরাসরি ডোমেইন কিনতে পারছেন। ডিজিটাল সার্বভৌমত্ব সুদৃঢ় ও ডোমেইন ব্যবস্থাপনাকে আন্তর্জাতিক মানে উন্নীত করতে কয়েকটি নির্দেশনা দিয়েছে বিটিসিএল। যথাযথ ডকুমেন্ট ছাড়া স্বীকৃত প্রতিষ্ঠানের নাম ব্যবহার করে ডোমেইন নিবন্ধন করা যাবে না। যেসব প্রতিষ্ঠান নিজেদের বিদ্যমান ডোমেইন নামের বিপরীতে .bd ডোমেইন নিতে চায়, তাদের মালিকানার প্রমাণসহ আবেদন জমা দিতে হবে। সরকারি ওয়েবসাইটগুলোর জন্য অগ্রাধিকার ভিত্তিতে .bd ডোমেইন নিবন্ধনের আহ্বান জানানো হয়েছে। একইসঙ্গে gov, govt বা রাষ্ট্রীয়ভাবে সংরক্ষিত নামের সঙ্গে সাদৃশ্যপূর্ণ ডোমেইন আবেদন সাধারণভাবে গ্রহণযোগ্য হবে না। ডোমেইন সংক্রান্ত বিরোধ নিষ্পত্তিতে বিটিসিএল ও বাংলাদেশ টেলিযোগাযোগ নিয়ন্ত্রণ কমিশন (বিটিআরসি) যৌথভাবে কাজ করবে। এ জন্য গ্রাহকরা [email protected] ঠিকানায় প্রয়োজনীয় তথ্যসহ আবেদন করতে পারবেন। সংশ্লিষ্ট কমিটি প্রতি মাসে দুইবার সভা করে এসব আবেদন পর্যালোচনা করবে। এ ছাড়া অশ্লীল বা নীতিবিরুদ্ধ শব্দযুক্ত ডোমেইন গ্রহণযোগ্য নয়। ডোমেইন ও সাব-ডোমেইন পুনরায় বিক্রি বা লিজ দেওয়া সম্পূর্ণ নিষিদ্ধ। নীতিমালা লঙ্ঘন হলে সংশ্লিষ্ট ডোমেইন বাতিলের ক্ষমতা সংরক্ষণ করে বিটিসিএল, এ ক্ষেত্রে কোনো ক্ষতিপূরণ বা অর্থ ফেরত দেওয়া হবে না। বিটিসিএল জানিয়েছে, এই উদ্যোগ দেশের ডোমেইন ব্যবস্থাপনাকে আরও স্বচ্ছ, নিরাপদ ও ব্যবহারবান্ধব করবে এবং দেশীয় উদ্যোক্তা ও সাধারণ ব্যবহারকারীদের আন্তর্জাতিক পরিসরে জাতীয় পরিচয়সম্পন্ন সংক্ষিপ্ত ডোমেইন ব্যবহারের সুযোগ বাড়াবে। বিডি প্রতিদিন\/হিমেল","url":"https:\/\/www.bd-pratidin.com\/tech-world\/2026\/01\/28\/1210163","date":1769567833000,"language":"bn","token_count":295,"source":"Bangladesh Pratidin"}
{"title":"গোপনে তথ্য নেওয়ার অভিযোগে গুগল দোষী, তবে ২ বিলিয়ন ডলারের জরিমানা নয়","body":"যুক্তরাষ্ট্রে ব্যবহারকারীর গোপনীয়তা (প্রাইভেসি) লঙ্ঘনের অভিযোগে করা একটি ক্লাস অ্যাকশন মামলায় গুগলের বিরুদ্ধে ২ বিলিয়ন ডলারের বেশি অতিরিক্ত জরিমানা আরোপের আবেদন খারিজ করেছেন একটি আদালত। রয়টার্স জানিয়েছে, শুক্রবার সানফ্রান্সিসকোর ফেডারেল বিচারক রিচার্ড সিবোর্গ ভোক্তাদের করা আবেদনে সাড়া দেননি। তারা গুগলকে ২.৩৬ বিলিয়ন ডলার ‘অবৈধভাবে অর্জিত লাভ’ ফেরত দিতে এবং বিজ্ঞাপন-সম্পর্কিত কিছু ডেটা সংগ্রহ বন্ধ করতে আদালতের নির্দেশ চেয়েছিল। মামলার অভিযোগ ছিল—গুগল নাকি এমন ব্যবহারকারীদেরও অ্যাপ ব্যবহারের তথ্য গোপনে সংগ্রহ করেছে, যারা একটি গুরুত্বপূর্ণ ট্র্যাকিং\/প্রাইভেসি সেটিং বন্ধ করে রেখেছিলেন। এর আগে গত সেপ্টেম্বর একটি জুরি গুগলকে এ বিষয়ে দায়ী বলে রায় দেয়। তবে তারা ভুক্তভোগীদের ক্ষতিপূরণ হিসেবে প্রায় ৪২৫ মিলিয়ন ডলার দেওয়ার নির্দেশ দেয় যা বাদীপক্ষের চাওয়া ৩১ বিলিয়ন ডলারের তুলনায় অনেক কম। একই সঙ্গে জুরি মত দেয় যে, গুগলের লাভ ফেরত দেওয়ার নির্দেশ দেওয়ার প্রয়োজন নেই। বিচারক সিবোর্গ বলেন, বাদীপক্ষ ভবিষ্যতে ‘অপূরণীয় ক্ষতি’ হওয়ার যথেষ্ট প্রমাণ দেখাতে পারেনি। এছাড়া গুগলের লাভের যে হিসাব দেওয়া হয়েছে, তা পর্যাপ্তভাবে সমর্থিত নয়। গুগল অভিযোগ অস্বীকার করেছে এবং সেপ্টেম্বরের রায়ের বিরুদ্ধে আপিল করবে বলে জানিয়েছে। তবে বিচারক গুগলের আরেকটি আবেদনও নাকচ করেছেন, যেখানে তারা ৯৮ মিলিয়ন ব্যবহারকারী ও ১৭৪ মিলিয়ন ডিভাইসের ক্লাস (শ্রেণি) বাতিল করতে চেয়েছিল। বিডিপ্রতিদিন\/কবিরুল","url":"https:\/\/www.bd-pratidin.com\/tech-world\/2026\/02\/01\/1212012","date":1769961875000,"language":"bn","token_count":183,"source":"Bangladesh Pratidin"}
{"title":"অবশেষে ৭০ হাজার ফিলিস্তিনিকে হত্যার কথা স্বীকার করল ইসরায়েল","body":"২০২৩ সালের ৭ অক্টোবর থেকে গাজায় নির্বিচারে আগ্রাসন চালিয়ে রিপোর্ট লেখা পর্যন্ত প্রায় ৭০ হাজারের মতো ফিলিস্তিনিকে হত্যার কথা মেনে নিয়েছে ইহুদিবাদী ইসরায়েল। জ্যেষ্ঠ সামরিক কর্মকর্তাদের বরাত দিয়ে দেশটির বেশ কয়েকটি সংবাদমাধ্যম এ তথ্য প্রকাশ করেছে। এর আগে গাজার স্বাস্থ্য কর্তৃপক্ষের প্রকাশিত নিহতের সংখ্যার বিষয়ে সন্দেহ প্রকাশ করেছিল ইসরায়েল। যদিও জাতিসংঘ দীর্ঘদিন ধরেই গাজার স্বাস্থ্য কর্তৃপক্ষের নথিভুক্ত নিহতের সংখ্যা নির্ভরযোগ্য বলে স্বীকৃতি দিয়ে আসছে। তবে ইসরায়েল দাবি করে আসছিল, গাজার স্বাস্থ্য মন্ত্রণালয় হামাসের নিয়ন্ত্রণে থাকায় তাদের দেওয়া তথ্য বিশ্বাসযোগ্য নয়। গাজার স্বাস্থ্য মন্ত্রণালয় নিহতদের নাম ও বয়স প্রকাশ করে থাকে। সর্বশেষ হিসেবে তারা জানিয়েছে, মোট নিহতের সংখ্যা ৭১ হাজার ছাড়িয়েছে। এর মধ্যে যুক্তরাষ্ট্রের মধ্যস্থতায় অক্টোবরে শুরু হওয়া যুদ্ধবিরতির পর ইসরায়েলি হামলায় নিহত হয়েছেন ৪৮০ জনের বেশি। স্বাস্থ্য মন্ত্রণালয়ের ভাষ্যানুযায়ী, আরও বহু মানুষ গাজায় ধ্বংসস্তূপের নিচে চাপা পড়ে রয়েছেন। নিহতদের মধ্যে বেসামরিক নাগরিক ও যোদ্ধাদের আলাদা করে চিহ্নিত করা না হলেও অধিকাংশ নিহত নারী ও শিশু বলে উল্লেখ করেছে কর্তৃপক্ষ। বৃহস্পতিবার জ্যেষ্ঠ সামরিক কর্মকর্তাদের সঙ্গে এক ব্রিফিংয়ের বরাত দিয়ে ইসরায়েলের ওয়াইনেট নিউজ ওয়েবসাইটসহ দেশটির শীর্ষস্থানীয় কয়েকটি সংবাদমাধ্যম জানায়, সামরিক বাহিনীও প্রায় একই ধরনের একটি হিসাব মেনে নিয়েছে। ওয়াইনেটকে এক সামরিক কর্মকর্তা বলেন, “আমাদের হিসাব অনুযায়ী, যুদ্ধে প্রায় ৭০ হাজার গাজাবাসী নিহত হয়েছেন। এর মধ্যে নিখোঁজ ব্যক্তিরা অন্তর্ভুক্ত নন।” এ বিষয়ে মন্তব্য জানতে চাইলে ইসরায়েলের সামরিক বাহিনী (আইডিএফ) বলেছে, “এই বিষয়ে যেকোনও তথ্য বা প্রতিবেদন আনুষ্ঠানিক ও নির্ধারিত প্রক্রিয়ার মাধ্যমে প্রকাশ করা হবে।” সূত্র: রয়টার্স বিডি প্রতিদিন\/একেএ","url":"https:\/\/www.bd-pratidin.com\/international-news\/2026\/01\/31\/1211360","date":1769834703000,"language":"bn","token_count":225,"source":"Bangladesh Pratidin"}
{"title":"চীনের সঙ্গে সম্পর্ক না রাখা বোকামি: ব্রিটিশ প্রধানমন্ত্রী","body":"গ্রিনল্যান্ড এবং শুল্ক ইস্যুতে মার্কিন চাপের মুখে যুক্তরাজ্যের প্রধানমন্ত্রী কিয়ার স্টারমার বলেছেন, চীনের সঙ্গে সম্পর্ক না রাখা বোকামি হবে। স্থানীয় সময় শুক্রবার চীনের সাংহাইয়ে ব্রিটিশ সংবাদমাধ্যম বিবিসিকে দেওয়া সাক্ষাৎকারে তিনি এ কথা বলেন। চীন সম্পর্কিত মার্কিন প্রেসিডেন্ট ডোনাল্ড ট্রাম্পের মন্তব্যের বিষয়ে স্টারমার বলেন, আন্তর্জাতিক ঘটনাপ্রবাহ সরাসরি দেশের অভ্যন্তরে প্রভাব ফেলছে। তাই অস্থির বিশ্বে যুক্ত থাকতে হবে। এর আগে চীনের সঙ্গে যুক্তরাজ্যের ব্যবসা করাকে ‘ঝুঁকিপূর্ণ’ বলে মন্তব্য করেন মার্কিন প্রেসিডেন্ট ডোনাল্ড ট্রাম্প। প্রতিক্রিয়ায় স্টারমার বলেন, প্রেসিডেন্ট ট্রাম্পের মন্তব্য আমি দেখেছি। এই সফরের আগে আমরা তার টিমের সঙ্গে আলোচনা করেছি। ট্রাম্প নিজেও এপ্রিলে চীন সফরে আসতে পারেন। আন্তর্জাতিক অঙ্গনে যা ঘটছে, তার প্রভাব সরাসরি আমাদের ঘরোয়া পরিস্থিতিতে পড়ছে। তাই আমাদের যুক্ত থাকতে হবে। বর্তমান বৈশ্বিক চ্যালেঞ্জের পরিস্থিতিতে যুক্তরাজ্য ও চীনের মধ্যে আরও ঘনিষ্ঠ সহযোগিতা- সমন্বয় জরুরি বলে মনে করেন নোবেলজয়ী অর্থনীতিবিদ ক্রিস্টোফার পিসারিদিস। সূত্র: বিবিসি বিডি প্রতিদিন\/একেএ","url":"https:\/\/www.bd-pratidin.com\/international-news\/2026\/01\/31\/1211370","date":1769838747000,"language":"bn","token_count":135,"source":"Bangladesh Pratidin"}
{"title":"আমিরাতের প্রেসিডেন্টের সঙ্গে পুতিনের বৈঠক, যা বললেন দুই নেতা","body":"রাশিয়ার রাজধানী মস্কোয় সংযুক্ত আরব আমিরাতের প্রেসিডেন্ট শেখ মোহাম্মদ বিন জায়েদ আল নাহিয়ানের সঙ্গে বৈঠক করেছেন প্রেসিডেন্ট ভ্লাদিমির পুতিন। বৈঠকে মধ্যপ্রাচ্য পরিস্থিতি, ইউক্রেন যুদ্ধ এবং আঞ্চলিক বিভিন্ন ইস্যু নিয়ে আলোচনা হয়। বৈঠকে ভ্লাদিমির পুতিন বলেন, একটি পূর্ণাঙ্গ ফিলিস্তিনি রাষ্ট্র প্রতিষ্ঠার বিষয়টি নীতিগতভাবে অত্যন্ত গুরুত্বপূর্ণ। তিনি আরও জানান, ইরান-সংক্রান্ত পরিস্থিতিও রাশিয়া ঘনিষ্ঠভাবে পর্যবেক্ষণ করছে। ইউক্রেন সংকট প্রসঙ্গে পুতিন বিশেষভাবে সংযুক্ত আরব আমিরাতের ভূমিকার প্রশংসা করেন। তিনি বলেন, এই সংকটে সমাধান খুঁজতে আমিরাত যে প্রচেষ্টা চালাচ্ছে, তা উল্লেখযোগ্য। অন্যদিকে, আমিরাতের প্রেসিডেন্ট শেখ মোহাম্মদ বিন জায়েদ আল নাহিয়ান যুদ্ধবন্দি বিনিময়ে সহায়তার জন্য রাশিয়ার প্রেসিডেন্টকে ধন্যবাদ জানান। তিনি বলেন, রাশিয়া ও ইউক্রেনের মধ্যে যুদ্ধবন্দি ও আটক ব্যক্তিদের বিনিময় সহজ করতে পুতিন গুরুত্বপূর্ণ ভূমিকা রেখেছেন। শেখ মোহাম্মদ বিন জায়েদ আল নাহিয়ান আরও বলেন, সংযুক্ত আরব আমিরাত সব ধরনের সংঘাত সমাধানে রাজনৈতিক ও কূটনৈতিক উদ্যোগকে জোরালোভাবে সমর্থন করে। তার মতে, আলোচনার মাধ্যমেই দীর্ঘস্থায়ী শান্তি প্রতিষ্ঠা সম্ভব। বিডিপ্রতিদিন\/কবিরুল","url":"https:\/\/www.bd-pratidin.com\/international-news\/2026\/01\/29\/1210751","date":1769693408000,"language":"bn","token_count":141,"source":"Bangladesh Pratidin"}
{"title":"হাদি হত্যা মামলা : আবারও ৩ দিনের রিমান্ডে রুবেল","body":"ইনকিলাব মঞ্চের আহ্বায়ক শরীফ ওসমান বিন হাদি হত্যা মামলার প্রধান আসামি ফয়সাল করিম মাসুদের ‘ঘনিষ্ঠ সহযোগী’ ফয়সাল রুবেল আহমেদের আবারও তিনদিনের রিমান্ড মঞ্জুর করেছেন আদালত। বুধবার মামলার তদন্ত কর্মকর্তা আবেদনের পরিপ্রেক্ষিতে রিমান্ডের আদেশ দেন ঢাকার অ্যাডিশনাল চিফ মেট্রোপলিটন ম্যাজিস্ট্রেট জশিতা ইসলাম। প্রসিকিউশন বিভাগের এসআই মো. রুকনুজ্জামান এ তথ্য নিশ্চিত করেছেন। দক্ষিণ কেরানীগঞ্জের আটি নয়াবাজার এলাকা থেকে গেল ২১ জানুয়ারি রুবেলকে গ্রেফতার করে পুলিশের অপরাধ তদন্ত বিভাগ-সিআইডি। পরদিন তার ছয়দিনের রিমান্ড মঞ্জুর হয়। এদিন রিমান্ড শেষে তাকে আদালতে হাজির করে পুনরায় সাত দিনের রিমান্ড আবেদন করেন মামলার তদন্ত কর্মকর্তা সিআইডির ঢাকা মহানগর পূর্ব জোনের সহকারী পুলিশ সুপার আবদুর কাদির ভূঁঞা। রাষ্ট্রপক্ষে প্রসিকিউটর মুহাম্মদ শামছুদ্দোহা সুমন রিমান্ডের পক্ষে যুক্তি তুলে ধরেন। শুনানি শেষে আদালত তার তিন দিনের রিমান্ড মঞ্জুর করেন। ‎জুলাই অভ্যুত্থান এবং আওয়ামী লীগ নিষিদ্ধের আন্দোলনের মধ্য দিয়ে পরিচিতি পাওয়া হাদি ত্রয়োদশ সংসদ নির্বাচনে ঢাকা-৮ আসন থেকে স্বতন্ত্র প্রার্থী হওয়ার ঘোষণা দিয়েছিলেন। গত ১২ ডিসেম্বর গণসংযোগের জন্য বিজয়নগর এলাকায় গিয়ে তিনি গুলিবিদ্ধ হন। চলন্ত রিকশায় থাকা হাদিকে গুলি করেন চলন্ত মোটরসাইকেলের পেছনে বসে থাকা আততায়ী। গুরুতর আহত হাদিকে দ্রুত ঢাকা মেডিকেল কলেজ হাসপাতালে নিয়ে অস্ত্রোপচার করার পর রাতেই তাকে বসুন্ধরার এভারকেয়ার হাসপাতালে ভর্তি করা হয়। এর দুদিন পর এয়ার অ্যাম্বুলেন্সে করে হাদিকে সিঙ্গাপুরে নিয়ে যাওয়া হয়। সেখানে চিকিৎসাধীন থাকার পর গত ১৮ ডিসেম্বর হাদির মৃত্যুর খবর আসে। হাদি গুলিবিদ্ধ হওয়ার পর গত ১৪ ডিসেম্বর বাদী হয়ে হত্যাচেষ্টা মামলা দায়ের করেন ইনকিলাব মঞ্চের সদস্য সচিব আব্দুল্লাহ আল জাবের। পরে মামলাটিতে হত্যার ৩০২ ধারা যুক্ত হয়। এরপর থানা পুলিশের হাত ঘুরে ডিবি পুলিশকে মামলার তদন্তের দায়িত্ব দেওয়া হয়। তদন্ত শেষে সাবেক ওয়ার্ড কাউন্সিলর তাইজুল ইসলাম চৌধুরী বাপ্পি, সাবেক ছাত্রলীগ কর্মী ফয়সাল করিম মাসুদসহ ১৭ জনকে আসামি করে গত ৬ জানুয়ারি হাদি হত্যা মামলার অভিযোগপত্র দেয় গোয়েন্দা পুলিশ। অভিযোগপত্রভুক্ত আসামিরা হলেন, প্রধান অভিযুক্ত ফয়সাল করিম মাসুদ ওরফে রাহুল ওরফে দাউদ (৩৭), তার বাবা মো. হুমায়ুন কবির (৭০), মা হাসি বেগম (৬০), স্ত্রী সাহেদা পারভীন সামিয়া (২৪), শ্যালক ওয়াহিদ আহমেদ শিপু (২৭), বান্ধবী মারিয়া আক্তার লিমা (২১), মো. কবির (৩৩), মো. নুরুজ্জামান নোমানী ওরফে উজ্জ্বল (৩৪), ভারতে পালাতে সহায়তার অভিযোগ থাকা সিবিয়ন দিউ (৩২), সঞ্জয় চিসিম (২৩), মো. আমিনুল ইসলাম ওরফে রাজু (৩৭) ও হত্যায় ব্যবহৃত অস্ত্র-গুলি উদ্ধারের ঘটনায় গ্রেপ্তার মো. ফয়সাল (২৫), মো. আলমগীর হোসেন ওরফে আলমগীর শেখ (২৬), সাবেক ওয়ার্ড কাউন্সিলর মো. তাইজুল ইসলাম চৌধুরী বাপ্পী, ভারতে পালাতে সহায়তাকারী ফিলিপ স্নাল (৩২), মুক্তি মাহমুদ (৫১) ও জেসমিন আক্তার (৪২)। তাদের মধ্যে ফয়সাল করিমসহ শেষের পাঁচজন পলাতক রয়েছেন। অভিযোগপত্রে তদন্ত কর্মকর্তা ডিবি পুলিশের পরিদর্শক ফয়সাল আহমেদ বলেছেন, আসামিদের রাজনৈতিক পরিচয় এবং বিভিন্ন সময়ে হাদির দেওয়া রাজনৈতিক বক্তব্য বিশ্লেষণ করে প্রাথমিকভাবে বোঝা গেছে, রাজনৈতিক প্রতিহিংসার কারণেই হাদিকে গুলি করে হত্যা করা হয়। এছাড়া আসন্ন ত্রয়োদশ সংসদ নির্বাচনকে ‘বাধাগ্রস্ত করতে’ এবং ভোটারদের মধ্যে ‘ভয়ভীতি তৈরি করতেই’ আসামি ফয়সাল করিম মাসুদ ও তার সহযোগীরা পূর্ব পরিকল্পিতভাবে হাদির নির্বাচনি প্রচারে অনুপ্রবেশ করে বলে অভিযোগপত্রে তুলে ধরা হয়। তবে ডিবি পুলিশের দেওয়া অভিযোগপত্রে সন্তুষ্ট নয় ইনকিলাব মঞ্চ। গেল ১২ জানুয়ারি মামলাটি শুনানির জন্য ছিল। আবদুল্লাহ আল জাবের সেদিন অভিযোগপত্র পর্যালোচনার জন্য দুই দিন সময় চান। আদালত তা মঞ্জুর করে ১৫ জানুয়ারি অভিযোগপত্র গ্রহণের দিন ধার্য করেন।‎ ওইদিন ডিবি পুলিশের দেওয়া অভিযোগপত্র নিয়ে অসন্তোষ জানিয়ে নারাজি দাখিল করেছেন মামলার বাদী ইনকিলাব মঞ্চের সদস্যসচিব আবদুল্লাহ আল জাবের। পরে মামলাটি সিআইডিকে তদন্তের নির্দেশ দেন আদালত। বিডি প্রতিদিন\/কেএ","url":"https:\/\/www.bd-pratidin.com\/national\/2026\/01\/28\/1210314","date":1769600403000,"language":"bn","token_count":515,"source":"Bangladesh Pratidin"}
{"title":"যেসব এলাকায় আজ ১০ ঘণ্টা বিদ্যুৎ থাকবে না","body":"বিদ্যুৎ লাইন স্থানান্তর ও রক্ষাণাবেক্ষণ কাজের জন্য নরসিংদীর শিবপুর ও আশেপাশের কয়েকটি এলাকায় আজ বুধবার (৪ ফেব্রুয়ারি) সকাল ৮টা থেকে সন্ধ্যা ৬টা পর্যন্ত মোট ১০ ঘণ্টা বিদ্যুৎ সরবরাহ বন্ধ থাকবে। মঙ্গলবার (৩ ফেব্রুয়ারি) এক বিজ্ঞপ্তিতে এ তথ্য জানিয়েছে নরসিংদী পল্লী বিদ্যুৎ সমিতি-২। বিজ্ঞপ্তিতে বলা হয়, সড়ক ও জনপথ বিভাগের রাস্তা সম্প্রসারণ কাজে ঠিকাদার কর্তৃক বিদ্যুৎ লাইন স্থানান্তরের জন্য বুধবার চৌয়ালা ৩৩ কেভি সুইচিং স্টেশন থেকে শিবপুর ও মরজাল ইনকামিং ৩৩ কেভি ফিডার, ইটাখোলা সুইচিং স্টেশন থেকে মরজাল আউটগোয়িং ও নারায়ণপুর ৩৩ কেভি ফিডার শাটডাউনে থাকবে। শাটডাউন কার্যকর থাকবে সকাল ৮টা থেকে সন্ধ্যা ৬টা পর্যন্ত। এ ছাড়া শিলমান্দী উপকেন্দ্রের শিবপুর, দাসপাড়া ও শিলমান্দী ১১ কেভি ফিডার এবং বিসিক উপকেন্দ্রের বৈশাখী, পুটিয়া ও সৈয়দনগর ১১ কেভি ফিডারেও বিদ্যুৎ সরবরাহ বন্ধ রাখা হবে। সাময়িক এ সমস্যার জন্য গ্রহকদের কাছে দুঃখ প্রকাশ করেছে কর্তৃপক্ষ। বিডি প্রতিদিন\/সালাহ উদ্দীন","url":"https:\/\/www.bd-pratidin.com\/national\/2026\/02\/04\/1212843","date":1770170412000,"language":"bn","token_count":133,"source":"Bangladesh Pratidin"}
{"title":"বিফলে যেতে পারে বিসিবির শেষ চেষ্টাও, যা বলছে ভারতীয় গণমাধ্যম","body":"বিশ্বকাপ আয়োজন সংক্রান্ত জটিলতায় বিসিবির শেষ চেষ্টাও ব্যর্থ হতে পারে বলে জানিয়েছে ভারতীয় গণমাধ্যম। টি টোয়েন্টি বিশ্বকাপে বাংলাদেশের ম্যাচ ভারত থেকে সরিয়ে শ্রীলঙ্কায় নেওয়ার দাবিতে আইসিসির স্বাধীন ডিসপিউট রেজোল্যুশন কমিটির কাছে আবেদন করলেও সেটি শুনানিতে যাওয়ার সম্ভাবনা কম বলেই ইঙ্গিত দিয়েছে বার্তা সংস্থা পিটিআই। বিশ্বকাপ নিয়ে সুরাহার আশায় বিসিবি সর্বশেষ আইসিসির স্বাধীন ডিসপিউট রেজোল্যুশন কমিটির কাছে চিঠি দেয়। ওই চিঠিতে টি টোয়েন্টি বিশ্বকাপে বাংলাদেশের ম্যাচ শ্রীলঙ্কায় সরানোর অনুরোধ জানানো হয়। তবে বিষয়টি এই কমিটির এখতিয়ারের বাইরে হওয়ায় আবেদনটি গ্রহণযোগ্য হবে না বলেই জানিয়েছে পিটিআই। পিটিআইয়ের খবরে বলা হয়েছে, একদিকে আইসিসি স্কটল্যান্ডকে স্ট্যান্ডবাই দল হিসেবে প্রস্তুত রেখেছে, অন্যদিকে বিসিবি সভাপতি আমিনুল ইসলাম বুলবুলের নেতৃত্বে বোর্ড চূড়ান্ত চাপের মধ্যে পড়ে শেষ চেষ্টা হিসেবে ডিআরসির দ্বারস্থ হয়েছে। ডিআরসির প্রধান হিসেবে দায়িত্ব পালন করছেন ইংল্যান্ডের মাইকেল বেলফ কিংস কাউন্সেল। এ বিষয়ে নাম প্রকাশ না করার শর্তে বিসিবির একটি সূত্র পিটিআইকে জানায়, বিসিবি সব বিকল্প শেষ পর্যন্ত কাজে লাগাতে চায়। ডিআরসি যদি বিসিবির বিপক্ষে সিদ্ধান্ত দেয়, তাহলে শেষ ভরসা হিসেবে সুইজারল্যান্ডের কোর্ট অব আর্বিট্রেশন ফর স্পোর্টসে যাওয়ার সুযোগ থাকবে। মূলত ক্রিকেটারদের নিরাপত্তাজনিত কারণ দেখিয়ে বাংলাদেশ দল ভারতে যাবে না বলে ঘোষণা দেয় বাংলাদেশের অন্তর্বর্তীকালীন সরকার। এ অবস্থানকে সমর্থন করেন সরকারের ক্রীড়া মন্ত্রণালয়ের উপদেষ্টা আসিফ নজরুলও। তবে আইসিসির সংবিধান এবং ডিআরসির টার্মস অব রেফারেন্স অনুযায়ী, আইসিসি বোর্ড অব ডিরেক্টরসের নেওয়া সিদ্ধান্তের বিরুদ্ধে আপিল শোনার এখতিয়ার এই কমিটির নেই। পিটিআই জানিয়েছে, এই কারণেই বিসিবির আবেদনটি শুনানির টেবিলেই উঠবে না। আইসিসির অভ্যন্তরীণ তথ্য অনুযায়ী, স্বাধীন নিরাপত্তা মূল্যায়নের ভিত্তিতে আইসিসি বোর্ড অব ডিরেক্টরস ১৪ ২ ভোটে বাংলাদেশের ম্যাচ ভারতেই রাখার সিদ্ধান্ত নেয়। ওই মূল্যায়নে নিরাপত্তা ঝুঁকিকে কম থেকে মাঝারি হিসেবে উল্লেখ করা হয়েছিল। ডিআরসির টার্মস অব রেফারেন্সের ১ দশমিক ৩ ধারায় স্পষ্টভাবে বলা আছে, এই কমিটি আইসিসি কিংবা আইসিসির অধিভুক্ত কোনো সিদ্ধান্ত গ্রহণকারী সংস্থার সিদ্ধান্তের বিরুদ্ধে আপিল সংস্থা হিসেবে কাজ করতে পারবে না। আইসিসি বোর্ডের একটি সূত্র পিটিআইকে বলেছে, বাংলাদেশ ডিআরসির কাছে যেতে পারে, কিন্তু নিয়ম অনুযায়ী এই মামলার শুনানি সম্ভব নয়। কারণ বোর্ড অব ডিরেক্টরসের সিদ্ধান্তের বিরুদ্ধে আপিল শোনার এখতিয়ার ডিআরসির নেই। পিটিআইয়ের প্রতিবেদনে আরও বলা হয়েছে, অনূর্ধ্ব ১৯ বিশ্বকাপ উপলক্ষে নামিবিয়ায় থাকা আইসিসি চেয়ারম্যান জয় শাহ বর্তমানে দুবাইয়ে অবস্থান করছেন। শনিবারের মধ্যেই বাংলাদেশের পরিবর্তে কোন দল খেলবে, সে বিষয়ে আনুষ্ঠানিক সিদ্ধান্ত আসতে পারে। প্রতিবেদনে আইসিসির ভেতরের অসন্তোষের কথাও উঠে এসেছে। এক সূত্র জানিয়েছে, সংবাদ সম্মেলনের মাধ্যমে আগেভাগে অবস্থান জানানোর কারণে আইসিসি বোর্ডের সদস্যরা বিসিবি সভাপতি আমিনুল ইসলাম বুলবুলের ওপর ক্ষুব্ধ। আইসিসিকে আনুষ্ঠানিকভাবে জানানোর আগেই সংবাদ সম্মেলন করাকে তারা নেতিবাচক হিসেবে দেখছেন। পিটিআই আরও উল্লেখ করেছে, আইসিসির ডিআরসি ব্রিটিশ আইন অনুসারে পরিচালিত হয়। ২০১৮ সালে মাইকেল বেলফের নেতৃত্বাধীন এই কমিটি পাকিস্তান ক্রিকেট বোর্ডের করা ৭ কোটি ডলারের ক্ষতিপূরণ দাবিও খারিজ করেছিল। তখন পাকিস্তান ক্রিকেট বোর্ড দাবি করেছিল, পাকিস্তানে দ্বিপাক্ষিক সিরিজ খেলতে চুক্তি মানেনি বিসিসিআই। রায়ে বলা হয়, দুই বোর্ডের মধ্যে স্বাক্ষরিত নথিটি বাধ্যতামূলক চুক্তি নয়, বরং লেটার অব ইনটেন্ট, যা বিসিসিআইয়ের জন্য বাধ্যতামূলক ছিল না। পিটিআইয়ের ভাষ্য অনুযায়ী, ডিআরসি মূলত দেখে আইসিসি বোর্ড আইন ও নিয়ম সঠিকভাবে অনুসরণ করেছে কি না। এটি কোনো আপিল ট্রাইব্যুনাল নয়। ডিআরসির সদস্যদের মধ্যে রয়েছেন মাইকেল বেলফ, মাইক হেরন, বিচারপতি উইনস্টন অ্যান্ডারসনসহ বিভিন্ন দেশের আইন বিশেষজ্ঞ, নৈতিকতা কর্মকর্তা, অডিট কমিটির চেয়ারম্যান এবং স্বাধীন প্রতিনিধিরা। সূত্র: বাংলানিউজ ২৪ বিডি প্রতিদিন\/আশিক","url":"https:\/\/www.bd-pratidin.com\/sports\/2026\/01\/23\/1208348","date":1769176888000,"language":"bn","token_count":496,"source":"Bangladesh Pratidin"}
{"title":"হায়দরাবাদের প্রধান কোচ জেসন গিলেস্পি","body":"পাকিস্তান সুপার লিগের (পিএসএল) ১১তম আসরে নতুন করে অংশ নিচ্ছে হায়দরাবাদ ও শিয়ালকোট। ১৭৫ কোটি পাকিস্তানি রুপিতে হায়দরাবাদের মালিকানা কিনেছে যুক্তরাষ্ট্রভিত্তিক বিমান ও স্বাস্থ্যসেবা প্রতিষ্ঠান এফকেএস। টুর্নামেন্টের নিলামের আগে দলটি তাদের প্রধান কোচ হিসেবে ঘোষণা করেছে অস্ট্রেলিয়ার সাবেক ক্রিকেটার জেসন গিলেস্পিকে। পিএসএল শুরুতে লাহোর কালান্দার্স, ইসলামাবাদ ইউনাইটেড, কোয়েটা গ্ল্যাডিয়েটর্স, পেশাওয়ার জালমি ও করাচি কিংস দিয়ে শুরু হয়। পরে আগ্রহের ভিত্তিতে নতুন দল হিসেবে যোগ দেয় মুলতান সুলতান্স। এক দশক পর পিসিবি এবার নতুন দুই দল হায়দরাবাদ ও শিয়ালকোটকে যুক্ত করেছে। নিলামের মাধ্যমে ১৭৫ কোটি রুপিতে হায়দরাবাদ কিনেছে এফকেএস। শিয়ালকোটের মালিকানা ১৮৫ কোটি রুপিতে পেয়েছে রিয়েল এস্টেট কনসোর্টিয়াম ওজেড ডেভেলপারস। মালিকানা পাওয়ার সঙ্গে সঙ্গে দুই ফ্র্যাঞ্চাইজিই দল গঠনের কাজ শুরু করেছে। তবে শিয়ালকোটের চেয়ে আগে এগিয়ে গেছে হায়দরাবাদ, তারা নিলামের দুই সপ্তাহ আগে কোচ নিয়োগ নিশ্চিত করেছে। হায়দরাবাদের প্রধান কোচ হিসেবে গিলেস্পির নিয়োগের মাধ্যমে পিএসএলে ফেরার পথে অস্ট্রেলিয়ার এই সাবেক ক্রিকেটার। ২০২৪ সালের এপ্রিল মাসে পিসিবি তাকে পাকিস্তানের লাল বলের ক্রিকেটের প্রধান কোচ নিয়োগ দিয়েছিল। দুই বছরের চুক্তি থাকলেও ৬ মাসের মধ্যে যোগাযোগের ঘাটতি ও বোর্ডের সঙ্গে সম্পর্কের অবনতি হওয়ায় তিনি পদত্যাগ করেন। এবার তিনি পিএসএলে কাজ করবেন। পিএসএল নিলাম আগামী ১১ ফেব্রুয়ারি অনুষ্ঠিত হবে। নিলাম সংক্রান্ত রূপরেখা সম্প্রতি প্রকাশ করেছে পিসিবি গভর্নিং কাউন্সিল। পিসিবির বিবৃতিতে বলা হয়েছে, প্রতিটি ফ্র্যাঞ্চাইজির নিলামে সর্বোচ্চ ব্যয় সীমা নির্ধারণ করা হয়েছে ৪৫০ মিলিয়ন (৪৫ কোটি) পাকিস্তানি রুপি। তবে কোনো ক্রিকেটারের সঙ্গে সরাসরি চুক্তি করলে সেই সীমা বাড়িয়ে ৫০৫ মিলিয়ন (৫০.৫ কোটি) রুপি করা যাবে। এছাড়া প্রতিটি ক্যাটাগরির ভিত্তিমূল্য নির্ধারণ করা হয়েছে। সর্বোচ্চ ক্যাটাগরির ভিত্তিমূল্য ৪ কোটি ২০ লাখ রুপি, এরপর ২ কোটি ২০ লাখ, ১ কোটি ১০ লাখ ও ৬০ লাখ রুপি। প্রতিটি দল ১৬ থেকে ২০ জন ক্রিকেটার দলে নিতে পারবে, যেখানে ৫ থেকে ৭ জন বিদেশি ক্রিকেটার নিয়োগের সুযোগ থাকবে। দলের ক্রিকেটারদের সঙ্গে ফ্র্যাঞ্চাইজিরা দুই বছরের চুক্তি করবে। এছাড়া প্রতিটি দলের একাদশে অন্তত দুইজন ২৩ বছরের কম বয়সি পাকিস্তানি ক্রিকেটার রাখতে হবে। পিএসএলের সর্বশেষ আসরে খেলেননি এমন ক্রিকেটারদের সরাসরি চুক্তিতে দলে নেওয়ার সুযোগ থাকবে। নিলামের আগে প্রতিটি দল চারজন ক্রিকেটার রিটেইন করতে পারবে, যেখানে প্লাটিনাম, ডায়মন্ড, গোল্ড ও সিলভার ক্যাটাগরি থেকে একজন করে খেলোয়াড় রিটেইন বাধ্যতামূলক। বিডি প্রতিদিন\/মুসা","url":"https:\/\/www.bd-pratidin.com\/sports\/2026\/01\/28\/1210345","date":1769605244000,"language":"bn","token_count":335,"source":"Bangladesh Pratidin"}
{"title":"ইতালির কিংবদন্তি ফ্যাশন ডিজাইনার ভ্যালেন্তিনোর মৃত্যু","body":"ইতালির খ্যাতনামা ফ্যাশন ডিজাইনার এবং বিখ্যাত ফ্যাশন হাউস ‘ভ্যালেন্তিনো’-র প্রতিষ্ঠাতা ভ্যালেন্তিনো গারাভানি মারা গেছেন। সোমবার রাজধানী রোমে তাঁর মৃত্যু হয়। তাঁর বয়স হয়েছিল ৯৩ বছর। মৃত্যুর সঠিক কারণ এখনও জানা যায়নি। ১৯৩২ সালে ইতালির লোম্বার্দি অঞ্চলে জন্মগ্রহণ করা ভ্যালেন্তিনো ১৭ বছর বয়সে প্যারিসে গিয়ে ফ্যাশনের শিক্ষালাভ শুরু করেন। ১৯৬০ সালে নিজের নামের ফ্যাশন হাউস ‘ভ্যালেন্তিনো’ প্রতিষ্ঠা করেন, যা পরবর্তীতে জর্জিও আরমানি ও কার্ল লাগারফেল্ডের সঙ্গে আন্তর্জাতিক ফ্যাশন দুনিয়ায় শীর্ষে পৌঁছে। তাঁর তৈরি পোশাক পরেছেন এলিজাবেথ টেলর, ন্যান্সি রেগান, শ্যারন স্টোন, জুলিয়া রবার্টসসহ অনেক তারকা। ভ্যালেন্তিনোর ইনস্টাগ্রাম একাউন্টে জানানো হয়েছে, তাঁর মরদেহ বুধবার ও বৃহস্পতিবার রোমের পিয়াজ্জা মিনিয়ানেল্লি-এ রাখা হবে। শুক্রবার বেসিলিকা সান্টা মারিয়া দেগলি অ্যাঞ্জেলি এ দেই মারতিরিতে শেষকৃত্য অনুষ্ঠিত হবে। ২০২৩ সালের ডিসেম্বর মাসে লন্ডনের রয়্যাল অ্যালবার্ট হলে অনুষ্ঠিত ব্রিটিশ ফ্যাশন অ্যাওয়ার্ডে বিশেষ সাফল্যের জন্য সম্মাননা পেয়েছিলেন ভ্যালেন্তিনো। বিডি প্রতিদিন\/মুসা","url":"https:\/\/www.bd-pratidin.com\/entertainment\/2026\/01\/20\/1206880","date":1768860339000,"language":"bn","token_count":131,"source":"Bangladesh Pratidin"}
{"title":"এবার ‘ডন ৩’ থেকে সরে দাঁড়ালো বিক্রান্ত ম্যাসি","body":"অনেক দিন ধরেই ‘ডন ৩’ নিয়ে বলিউডে জোর গুঞ্জন চলছে। প্রায় সময় সিনেমাটি নিয়ে নতুন নতুন সংবাদ গণমাধ্যমে উঠে আসে। ফারহান আখতারের এই ছবিতে একসঙ্গে জড়ো হচ্ছেন বলিউডের প্রথম সারির তারকারা। এর মাঝেই নতুন অভিনেতার খবর সামনে এসেছে। প্রথমে খবর আসে সিনেমাটি থেকে সরে দাঁড়িয়েছেন রণবীর সিং, তারপরে কিয়ারা আদবানি এবং এখন বিক্রান্ত ম্যাসি সিনেমা থেকে বেরিয়ে গেছেন। তার জায়গায় পরিচালক ভাবছেন অভিনেতা রজত বেদির নাম। হিন্দুস্তান টাইমসের প্রতিবেদনে বলা হয়েছে, অভিনেতা রজত বেদিকে একটি গুরুত্বপূর্ণ চরিত্রের জন্য বিবেচনা করছেন ফারহান আখতার। উল্লেখ্য, গত বছর রজত বেদি শাহরুখ খানের ছেলে আরিয়ান খানের পরিচালিত ওয়েব সিরিজ 'দ্য ব্যাডঅ্যাস অফ বলিউড' দিয়ে ফিরে এসেছেন। ৫১ বছর বয়সী রজত বেদি এই ভূমিকার জন্য আলোচনায় রয়েছেন যা আগে বিক্রান্ত ম্যাসির জন্য ছিল। প্রতিবেদনে আরও বলা হয়েছে, রজত এবং পরিচালকের মধ্যে আনুষ্ঠানিক আলোচনা হয়েছে। তবে এই মুহূর্তে আনুষ্ঠানিক কোনো ঘোষণা দেওয়া হয়নি। তবে ফারহান আখতার পরিচালিত সিনেমাটি নিয়ে ভক্তরা বেশ উচ্ছ্বসিত। ২০০৬ সালে ফারহান আখতারের ‘ডন: দ্য চেজ বিগিনস এগেইন’ ছবিতে ‘ডন’-এর ভূমিকায় দারুণ দাপট দেখিয়েছিলেন শাহরুখ খান। ২০১১ সালে ‘ডন ২: দ্য কিং ইজ ব্যাক’ দিয়েও বাজিমাত করেছিলেন তিনি। বিডি প্রতিদিন\/কামাল","url":"https:\/\/www.bd-pratidin.com\/entertainment\/2026\/01\/04\/1200273","date":1767534266000,"language":"bn","token_count":177,"source":"Bangladesh Pratidin"}
{"title":"অনুবাদে গুগলকে টেক্কা দিতে চ্যাটজিপিটির নতুন ঘোষণা","body":"অনুবাদের ক্ষেত্রে গুগলকে টেক্কা দেওয়ার লক্ষ্যে নতুন ঘোষণা দিয়েছে ওপেনএআই। কৃত্রিম বুদ্ধিমত্তাভিত্তিক চ্যাটবট চ্যাটজিপিটির জন্য আলাদা করে ‘চ্যাটজিপিটি ট্রান্সলেট’ তুলে ধরার কথা জানিয়েছে সংস্থাটি। বিশেষজ্ঞদের মতে, এই ঘোষণার মধ্য দিয়ে কার্যত গুগল ট্রান্সলেটকে সরাসরি চ্যালেঞ্জ জানাল ওপেনএআই। ২০২২ সালের নভেম্বরে আত্মপ্রকাশের পর থেকেই চ্যাটজিপিটি একের পর এক চমক দিয়ে এসেছে। শুরু থেকেই গুগলের মতো প্রযুক্তি জায়ান্টদের সঙ্গে প্রতিযোগিতায় নামার ইঙ্গিত ছিল ওপেনএআইয়ের। সেই লক্ষ্যেই এবার অনুবাদ পরিষেবায় নতুন করে গুরুত্ব দিচ্ছে সংস্থাটি। ওপেনএআই জানিয়েছে, চ্যাটজিপিটি ট্রান্সলেট এমন একটি পরিষেবা হিসেবে তৈরি করা হচ্ছে, যার মাধ্যমে বিভিন্ন ভাষায় আরও নির্ভুল, স্বাভাবিক ও প্রাসঙ্গিক অনুবাদ পাওয়া যাবে। যদিও চ্যাটজিপিটিতে আগে থেকেই অনুবাদ সুবিধা রয়েছে, নতুন এই টুলের মাধ্যমে ব্যবহারকারীর অভিজ্ঞতায় বড় পরিবর্তন আসবে বলে জানানো হয়েছে। এক বিবৃতিতে ওপেনএআই বলেছে, চ্যাটজিপিটি ভাষা ব্যবহারে বরাবরই পারদর্শী। সঠিক ভাব ও সাংস্কৃতিক সূক্ষ্মতা বজায় রেখে ৪০টিরও বেশি ভাষায় নির্ভুল অনুবাদ করতে পারে এটি। চ্যাটজিপিটি ট্রান্সলেট সেই সক্ষমতাকেই সামনে আনবে এবং আমরা একে আরও উন্নত করার লক্ষ্যে কাজ করছি। এই ঘোষণার পর থেকেই প্রযুক্তি দুনিয়ায় শুরু হয়েছে আলোচনা। অনেকের মতে, নাম না করলেও নতুন বিবৃতির মাধ্যমে গুগলকেই সরাসরি চ্যালেঞ্জ জানাল ওপেনএআই। বর্তমানে গুগল ট্রান্সলেট ২৪৯টি ভাষা নিয়ে কাজ করে, যেখানে চ্যাটজিপিটি এখন পর্যন্ত স্বচ্ছন্দভাবে প্রায় ৪৭টি ভাষায় অনুবাদ করতে সক্ষম। কৃত্রিম বুদ্ধিমত্তার যুগে প্রযুক্তি সংস্থাগুলোর মধ্যে প্রতিযোগিতা যে আরও তীব্র হচ্ছে, এই ঘোষণাই তার প্রমাণ। এআই প্রযুক্তির দুনিয়ায় একের পর এক নতুন উদ্ভাবন এনে আলোচনায় থাকছে ওপেনএআই। গত নভেম্বরে ওপেনএআইয়ের প্রধান নির্বাহী কর্মকর্তা স্যাম অল্টম্যান এক পোস্টে লিখেছিলেন, “একটি সংস্থা হিসেবে আমরা যথেষ্ট শক্তি তৈরি করেছি। এর মাধ্যমে দুর্দান্ত মডেল বানিয়ে প্রতিযোগিতায় এগিয়ে যেতে পারি। সুপার ইন্টেলিজেন্সে পৌঁছাতে আমাদের গবেষণা দলের বেশিরভাগ সদস্যকে আরও মনোযোগী হতে হবে। এটি অত্যন্ত গুরুত্বপূর্ণ।” গুগলের সঙ্গে প্রতিযোগিতা নিয়েও তিনি তখন মন্তব্য করেছিলেন। স্বীকার করেছিলেন, এই ‘রেসে’ গুগল এগিয়ে আছে। তবে তার দাবি ছিল, এই এগিয়ে থাকা সাময়িক। সর্বশেষ ঘোষণায় সেই অবস্থানই আবার স্পষ্টভাবে তুলে ধরেছে ওপেনএআই। বিডি-প্রতিদিন\/আশফাক","url":"https:\/\/www.bd-pratidin.com\/tech-world\/2026\/02\/02\/1212144","date":1769970440000,"language":"bn","token_count":297,"source":"Bangladesh Pratidin"}
{"title":"যে কারণে ৩,৫০০ প্রবাসীকে বহিষ্কার করল কুয়েত","body":"রেসিডেন্সি ও শ্রম আইন না মানার কারণে গত মাসে প্রায় ৩,৫০০ প্রবাসীকে বহিষ্কার করেছে কুয়েত। স্থানীয় গণমাধ্যমের বরাতে এ তথ্য জানিয়েছে এপি। তবে তারা কোন দেশের নাগরিক তা নিশ্চিত করে বলা হয়নি। গালফ নিউজ বলেছে, কুয়েতের স্বরাষ্ট্র মন্ত্রণালয়ের নেতৃত্বে দেশে সমন্বিত অভিযানের মাধ্যমে এসব বহিষ্কার কার্যক্রম চালানো হয়। প্রবাসীদের লক্ষ্য করে রেসিডেন্সি ও শ্রম আইন কার্যকর করতে নিরাপত্তা অভিযান আরও জোরদার করা হয়েছে। বহিষ্কৃতদের মধ্যে অবৈধভাবে কর্মরত শ্রমিক, পলাতক এবং অন্যান্য আইন লঙ্ঘনকারীরা রয়েছেন। যারা ইমিগ্রেশন বিধিমালা ভঙ্গ করেছিলেন। এই পরিসংখ্যান এসেছে এমন এক সময়ে, যখন সাম্প্রতিক বছরগুলোতে ধারাবাহিক অভিযানের মাধ্যমে হাজার হাজার বিদেশি নাগরিককে কুয়েত থেকে বহিষ্কার করা হয়েছে। কর্তৃপক্ষ বলেছে, এসব অভিযান আইনের শাসন নিশ্চিত করা এবং জাতীয় নিরাপত্তা রক্ষার ক্ষেত্রে স্বরাষ্ট্র মন্ত্রণালয়ের দৃঢ় অবস্থানকে প্রতিফলিত করে। কুয়েত জানিয়েছে, এসব ব্যবস্থা কুয়েতের বৃহত্তর কৌশলের অংশ—যার লক্ষ্য শ্রমবাজার নিয়ন্ত্রণ, জননিরাপত্তা নিশ্চিত করা এবং ইমিগ্রেশন আইন মেনে চলা নিশ্চিত করা। তারা উল্লেখ করেন, আগের বছরগুলোতেও একই ধরনের বড় আকারের অভিযানে কয়েক দশ হাজার প্রবাসীকে বহিষ্কার করা হয়েছিল। বিডি প্রতিদিন\/আশিক","url":"https:\/\/www.bd-pratidin.com\/international-news\/2026\/02\/04\/1212839","date":1770156170000,"language":"bn","token_count":159,"source":"Bangladesh Pratidin"}
{"title":"নির্বাচনের সময় তিন দিন মোটরসাইকেল চলাচলে নিষেধাজ্ঞা","body":"ত্রয়োদশ জাতীয় সংসদ নির্বাচন ও গণভোট উপলক্ষে যানবাহন চলাচলে বিধিনিষেধ আরোপ করেছে নির্বাচন কমিশন (ইসি)। ১২ ফেব্রুয়ারি নির্বাচনের দিন ট্রাক, মাইক্রোবাস ও ট্যাক্সিক্যাবসহ চার ধরনের যান চলাচল ২৪ ঘণ্টা বন্ধ থাকবে। এ ছাড়া মোটরসাইকেল চলাচলের ওপর তিন দিনের নিষেধাজ্ঞা দেওয়া হয়েছে। মঙ্গলবার নির্বাচন পরিচালনা-০২ অধিশাখার উপসচিব মোহাম্মদ মনির হোসেন স্বাক্ষরিত এক চিঠিতে সড়ক পরিবহন ও মহাসড়ক বিভাগকে এই নির্দেশনা বাস্তবায়নের অনুরোধ জানানো হয়েছে। বিডি-প্রতিদিন\/বাজিত","url":"https:\/\/www.bd-pratidin.com\/national\/2026\/01\/27\/1209952","date":1769516282000,"language":"bn","token_count":64,"source":"Bangladesh Pratidin"}
{"title":"‘মওদুদীবাদী জামায়াতের বিষয়ে জাতিকে সতর্ক করা আলেমদের ধর্মীয় দায়িত্ব’","body":"‘মওদুদীবাদী জামায়াতের সঙ্গে আলেমদের বিরোধ রাজনৈতিক নয়, আদর্শিক। তাদের ভুল আকিদার বিষয়ে জাতিকে সতর্ক করা আলেমদের ধর্মীয় দায়িত্ব। যুগে যুগে আলেমরা বক্তব্য-লেখনীর মাধ্যমে সেই ধর্মীয় দায়িত্ব পালন করেছেন।’ শনিবার ‘৪৭-এর দেশভাগ থেকে চব্বিশের গণ-অভ্যুত্থান : আলেম সমাজের ভূমিকা ও আগামীর করণীয়’ শীর্ষক আলোচনাস ভায় বক্তারা এসব কথা বলেন। ইসলামী আকিদা সংরক্ষণ কমিটির আহ্বায়ক মুফতি রিজওয়ান রফীকির সভাপতিত্বে আয়োজিত এ অনুষ্ঠানে অনুসন্ধানী লেখক, গবেষক শাকের হোসাইন শিবলি রচিত ‘প্রত্যক্ষ রাজসাক্ষীর বয়ানে জামায়াত-শিবির-মওদুদীবাদের মুখোশ উন্মোচন’ প্রামাণ্য গ্রন্থের মোড়ক উন্মোচন করা হয়। এতে বক্তব্য রাখেন বর্ষীয়ান রাজনীতিবিদ জমিয়তে উলামায়ে ইসলাম বাংলাদেশের সিনিয়র সহসভাপতি মাওলানা আবদুর রব ইউসুফী, হেফাজতে ইসলাম বাংলাদেশের যুগ্ম মহাসচিব মাওলানা মীর ইদ্রিস, জমিয়তে উলামায়ে ইসলামের (একাংশ) মহাসচিব মাওলানা গোলাম মহিউদ্দিন ইকরাম, বাংলাদেশ খেলাফত আন্দোলনের সিনিয়র নায়েবে আমির মাওলানা আজম খান, জমিয়তের প্রচার সম্পাদক মুফতি ইমরানুল বারী সিরাজী, ইসলামী ঐক্যজোটের সহপ্রচার সম্পাদক মাওলানা মাহমুদুল হক হাফেজ্জী, যুব জমিয়তের সাংগঠনিক সম্পাদক চৌধুরী নাসির আহমদ, তরুণ বুদ্ধিজীবী সম্পাদক রেজাউল করীম রনি, ছনটেক মাদ্রাসার শাইখুল হাদিস মাওলানা আবদুল আউয়াল, কওমি মাদ্রাসা শিক্ষক সমিতির মহাসচিব মাওলানা আতাউর রহমান আতীকি, তেজগাঁও মাদরাসার মুহাদ্দিস মাওলানা লিয়াকত আলী মাসউদ, আরজাবাদ মাদ্রাসার মুহাদ্দিস মাওলানা সাইফুদ্দীন ইউসুফ ফাহিম, লেখক অনুবাদক মাওলানা আবদুল্লাহ আল ফারুক প্রমুখ। অনুষ্ঠানে বক্তারা বলেন, ‘মওদুদীবাদী জামায়াত-শিবির সবসময় ইসলামের নামে ধর্মপ্রাণ সাধারণ মুসলমান ও জনগণকে বিভ্রান্ত করে আসছে। জামায়াত এক সময় ‘আকিমুদ্দীন’ তথা দ্বীন প্রতিষ্ঠার কথা বলতো, এখন তারা দলীয় লোগো থেকে সেই শব্দটি সরিয়ে ফেলেছে। তাদের নেতাদের সাম্প্রতিক বক্তব্যে এ কথা তারাই স্পষ্ট করেছে যে, জামায়াত ইসলাম প্রতিষ্ঠার নামে রাজনীতি করলেও আদর্শিকভাবে সে পথেই তারা নেই।’ জামায়াত মদিনার নয় বরং মওদুদীর ইসলাম কায়েম করতে চায় উল্লেখ করে তারা বলেন, “মওদুদীবাদী জামায়াত প্রতিষ্ঠা থেকেই ইসমতে আম্বিয়া (নবীদের পাপমুক্ত ও মর্যাদাশীল অবস্থান) এবং সাহাবীদের মিয়ারে হক (সত্যের মাপকাঠি) মানে না, ইসলাম বিষয়ে তাদের মৌলিক আকিদা-বিশ্বাসই ঠিক নেই। এ কারণে বিশ্বের মূলধারার আলেমরা কখনোই তাদের ইসলামি দল হিসেবে স্বীকৃতি দেয়নি। সম্প্রতি হেফাজত আমির আল্লামা শাহ্ মুহিব্বুল্লাহ বাবুনগরী ‘ভণ্ড’ আখ্যায়িত করে বলেছেন ‘আমরা জামায়াতকে ইসলামি দল মনে করি না। তারা কখনও মদিনার ইসলাম চায়নি, তারা চায় মওদুদীবাদ প্রতিষ্ঠা করতে। তাই তাদের সঙ্গে ঐক্য সম্ভব নয়।” ক্ষমতার জন্য জামায়াত-শিবির ইসলামের বিভিন্ন বিধিবিধানের অপব্যাখ্যা করছে অভিযোগ করে আলেমরা বলেন, ‘আবুল আলা মওদুদীর ভ্রান্ত মতবাদের উপর প্রতিষ্ঠিত এ গোষ্ঠীটি শুরু থেকেই নিজেদের রাজনৈতিক উদ্দেশ্য হাসিলে ইসলামের বিভিন্ন বিধানের অপব্যাখ্যা করে আসছে। কিন্তু এখন ক্ষমতার লোভে তাদের এসব অপতৎপরতা কয়েকগুণ বেড়েছে। বিভিন্ন মসজিদ-মাহফিলে তাদের অপব্যাখ্যার বিষয়ে কথা বলায় ইমাম ও বক্তাদের হেনস্তার শিকার হতে হয়েছে। ইসলামের নামে তাদের এমন রাজনৈতিক উচ্চাভিলাসের কারণে প্রকৃতপক্ষে শান্তির ধর্ম ইসলামের বদনাম হচ্ছে।’ এ বিষয়ে আলেম ও প্রশাসনের সতর্ক থাকার আহ্বান জানিয়ে তারা আরও বলেন, ‘এবারের নির্বাচনকে ঘিরেও ইসলামী ঐক্যের নামে দেশের ধর্মপ্রাণ মানুষের সঙ্গে জামায়াত প্রতারণা করেছে। শুরুতে তারা সব ইসলামী দলকে ইসলাম কায়েমের স্বপ্ন দেখিয়ে শেষ পর্যন্ত তাদের স্বভাবজাত মুনাফিকির মাধ্যমে ইসলামী দলগুলোর ঐক্য ভেঙে দিয়েছে। এভাবেই প্রতিটি নির্বাচনের আগে যুগে যুগে তারা ইসলামপন্থা ও মুসলমানদের ঐক্য বিনষ্ট করেছে। তারা যদি কোনোভাবে ক্ষমতায় আসার সুযোগ পায়, তাহলে আমাদের দেশের মসজিদ, মাদরাসা, দাওয়াত-তাবলিগ, তাসাউফ ও সুলুকের কাজ হুমকির মুখে পড়বে— তাই এ বিষয়ে সবাইকে সজাগ থাকতে হবে।’ শাকের হোসাইন শিবলি রচিত ‘প্রত্যক্ষ রাজসাক্ষীর বয়ানে জামায়াত-শিবির-মওদুদিবাদের মুখোশ উন্মোচন’ প্রামান্য গ্রন্থে জামায়াত-শিবিরের ভ্রান্তি বিষয়ে পাকিস্তান-ভারত ও বাংলাদেশের বিভিন্ন আলেমদের সাক্ষাৎকার ও তাদের হাতে নির্যাতনের শিকার আলেমদের খতিয়ান তুলে ধরা হয়েছে। বিডি প্রতিদিন\/জুনাইদ","url":"https:\/\/www.bd-pratidin.com\/current-politics\/2026\/01\/24\/1208794","date":1769269067000,"language":"bn","token_count":512,"source":"Bangladesh Pratidin"}
{"title":"নতুন রাজনৈতিক প্ল্যাটফর্ম ‘ইনসাফ মঞ্চ’র আত্মপ্রকাশ","body":"দেশের চলমান রাজনৈতিক ও অর্থনৈতিক সংকটের প্রেক্ষাপটে জনগণের অধিকার পুনরুদ্ধার এবং ন্যায়ভিত্তিক রাষ্ট্রব্যবস্থা প্রতিষ্ঠার অঙ্গীকার নিয়ে আনুষ্ঠানিক আত্মপ্রকাশ করেছে নতুন রাজনৈতিক প্ল্যাটফর্ম ‘ইনসাফ মঞ্চ’। সোমবার জাতীয় প্রেসক্লাবের জহুর হোসেন চৌধুরী হলে আয়োজিত এক সংবাদ সম্মেলনে এ ইনসাফ মঞ্চ গঠনের ঘোষণা দেওয়া হয়। ঘোষণা করেন ইনসাফ মঞ্চের আহ্বায়ক ও জনতার দলের চেয়ারম্যান ব্রিগেডিয়ার জেনারেল (অব.) মো. শামীম কামাল। ঘোষণাপত্রে বলা হয়, বাংলাদেশ এক গভীর ঐতিহাসিক সন্ধিক্ষণে দাঁড়িয়ে আছে, যেখানে সার্বভৌমত্ব, অর্থনীতি, কর্মসংস্থান এবং জনগণের মৌলিক অধিকার নানাভাবে প্রশ্নের মুখে। এ বাস্তবতায় জনগণের হারানো অধিকার পুনরুদ্ধার এবং জাতীয় মর্যাদা প্রতিষ্ঠার লক্ষ্যেই ইনসাফ মঞ্চ গঠিত হয়েছে। ইনসাফ মঞ্চের মূল লক্ষ্য— ইনসাফভিত্তিক রাষ্ট্রব্যবস্থা প্রতিষ্ঠা, মৌলিক মানবাধিকার ও বাকস্বাধীনতা নিশ্চিতকরণ, ব্যক্তিগত নিরাপত্তা, সম্মানজনক কর্মসংস্থান এবং ন্যায়ভিত্তিক রাজনৈতিক ও নির্বাচনী ঐক্য গড়ে তোলা। ঘোষণাপত্রে আরও বলা হয়, ইনসাফ মঞ্চ কোনো বিদ্যমান রাজনৈতিক জোটের বিকল্প নয়। বরং বর্তমান রাজনৈতিক বাস্তবতায় জনগণের ন্যায্য প্রতিনিধিত্ব, নৈতিক রাজনীতি এবং ভোটাধিকার সুরক্ষার লক্ষ্যে এটি একটি স্বাধীন, দায়িত্বশীল ও নির্বাচনকালীন ঐক্য হিসেবে কাজ করবে। আসন্ন ত্রয়োদশ জাতীয় সংসদ নির্বাচন ও সম্ভাব্য গণভোট সামনে রেখে স্বতন্ত্র প্রার্থী, নিবন্ধিত রাজনৈতিক দল এবং বিভিন্ন গণতান্ত্রিক শক্তির সমন্বয়ে এই মঞ্চ গঠিত হয়েছে বলেও ঘোষণাপত্রে উল্লেখ করা হয়। এতে বলা হয়, নির্বাচন কেবল ক্ষমতার পালাবদলের প্রক্রিয়া নয়, বরং এটি জনগণের অধিকার পুনঃপ্রতিষ্ঠার একটি সাংবিধানিক মাধ্যম। নেতৃত্বের বিষয়ে জানানো হয়, ইনসাফ মঞ্চ একটি সুশৃঙ্খল, স্বচ্ছ ও গণতান্ত্রিক কাঠামোর মাধ্যমে পরিচালিত হবে। মঞ্চটির সার্বিক রাজনৈতিক দিকনির্দেশনা ও নৈতিক নেতৃত্ব দেবেন জনতার দলের চেয়ারম্যান ব্রিগেডিয়ার জেনারেল (অব.) মো. শামীম কামাল। ঘোষণাপত্রে ইনসাফ মঞ্চের কয়েকটি অঙ্গীকার তুলে ধরা হয়। এর মধ্যে রয়েছে– সৎ, যোগ্য ও দেশপ্রেমিক প্রার্থী উপস্থাপন, দেশব্যাপী প্রার্থীদের পরিচিতি ও গ্রহণযোগ্যতা বাড়ানো, ডিজিটাল ও সরাসরি প্রচারণার মাধ্যমে সমান সুযোগভিত্তিক নির্বাচনী সহায়তা প্রদান এবং সংবিধান ও গণতান্ত্রিক মূল্যবোধ অনুসরণ। এ ছাড়া বাজার সিন্ডিকেট, বেকারত্ব, দুর্নীতি এবং যেকোনো আধিপত্যবাদী প্রভাবের বিরুদ্ধে জনগণের স্বার্থে অবস্থান নেওয়ার ঘোষণাও দেওয়া হয়। দায়বদ্ধতা ও স্বচ্ছতার বিষয়ে ঘোষণাপত্রে বলা হয়, ইনসাফ মঞ্চের প্রতিটি প্রার্থী নিজ নিজ রাজনৈতিক মতাদর্শ ও আইনগত দায়ে স্বাধীন ও দায়িত্বশীল থাকবেন। মঞ্চটি কোনো অবৈধ কার্যক্রম, অনৈতিক আচরণ বা সহিংস রাজনীতির দায় নেবে না। ঘোষণাপত্রে আরও বলা হয়, বিভাজনের রাজনীতি নয়, ঐক্যের রাজনীতিতে বিশ্বাস করে ইনসাফ মঞ্চ। ব্যক্তিপূজার পরিবর্তে আইনের শাসন ও নৈতিক নেতৃত্বকে গুরুত্ব দেওয়ার পাশাপাশি শুধু ভোটাধিকার নয়, মানুষের সার্বিক অধিকারের ইনসাফ নিশ্চিত করাই মঞ্চের লক্ষ্য। সংবাদ সম্মেলনে আরও উপস্থিত ছিলেন সম্মিলিত গণতান্ত্রিক জোটের চেয়ারম্যান গাজী মুস্তাফিজ, গণমুক্তি জোটের চেয়ারম্যান ড. শাহরিয়ার ইফতেখার, শিক্ষাবিদ মোমেনা খাতুন, জনতা মঞ্চের সাধারণ সম্পাদক আজম খান, গণ আজাদী লীগ চেয়ারম্যান আতাউল্লাহ খান প্রমুখ। বিডি প্রতিদিন\/জুনাইদ","url":"https:\/\/www.bd-pratidin.com\/current-politics\/2026\/01\/26\/1209470","date":1769423283000,"language":"bn","token_count":390,"source":"Bangladesh Pratidin"}
{"title":"পিএসসির সাবেক সেই গাড়িচালকের ছেলে গ্রেফতার","body":"বাংলাদেশ সরকারি কর্ম কমিশনের (পিএসসি) সাবেক গাড়িচালক সৈয়দ আবেদ আলী জীবনের ছেলে সৈয়দ সোহানুর রহমান সিয়ামকে গ্রেফতার করেছে দুর্নীতি দমন কমিশন (দুদক)। প্রায় সোয়া তিন কোটি টাকার অবৈধ সম্পদ অর্জনের অভিযোগে তাকে গ্রেফতার করা হয়। মঙ্গলবার দুদকের জনসংযোগ কর্মকর্তা মো. আক্তারুল ইসলাম বিষয়টি নিশ্চিত করেছেন। সৈয়দ সোহানুর রহমান ওরফে সিয়াম নিষিদ্ধ ছাত্রলীগের ঢাকা মহানগর উত্তর শাখার ত্রাণ ও দুর্যোগ ব্যবস্থাপনা সম্পাদক ছিলেন। প্রশ্নফাঁসে তার নাম জড়ানোর পর তাকে বহিষ্কার করেছিল ছাত্রলীগ। ২০২৫ সালের ৫ জানুয়ারি ৫ কোটি ৩৭ লাখ টাকার অবৈধ সম্পদ ও প্রায় ৪৫ কোটি টাকার অস্বাভাবিক লেনদেনের অভিযোগে সৈয়দ আবেদ আলী জীবন, তার স্ত্রী শাহরিন আক্তার শিল্পী ও ছেলে সৈয়দ সোহানুর রহমান সিয়ামের নামে পৃথক তিনটি মামলা করেছিল দুদক। ওই মামলায় আজ সিয়ামকে গ্রেফতার দেখানো হয়েছে। বিডি প্রতিদিন\/এমআই","url":"https:\/\/www.bd-pratidin.com\/national\/2026\/01\/20\/1207086","date":1768910286000,"language":"bn","token_count":120,"source":"Bangladesh Pratidin"}
{"title":"রাশিয়া গ্রিনল্যান্ডের খনিজ নিয়ে অনাগ্রহী কেন?","body":"আর্কটিক অঞ্চলের নিরাপত্তা ও খনিজ সম্পদের নিয়ন্ত্রণ নিয়ে পশ্চিমা দেশগুলোতে নতুন করে আলোচনার ঝড় উঠেছে। মার্কিন গণমাধ্যমের প্রতিবেদন অনুযায়ী, গ্রিনল্যান্ডের খনিজ সম্পদে রাশিয়া ও চীনের প্রবেশাধিকার সীমিত করতে ন্যাটোর ভেতরে আলাপ-আলোচনা চলছে। মূলত ন্যাটোভুক্ত নয় এমন দেশগুলোকে এই দ্বীপে খননকার্য থেকে বিরত রাখা এবং খনিজ অনুসন্ধান লাইসেন্সের ওপর কঠোর নজরদারি বাড়ানোর প্রস্তাব করা হয়েছে। ডেনমার্কের স্বায়ত্তশাসিত এই অঞ্চলটি জিঙ্ক, সোনা, লোহা এবং বিরল সব খনিজ উপাদানে সমৃদ্ধ হলেও এর নিয়ন্ত্রণ নিয়ে বড় শক্তিগুলোর মধ্যে স্নায়ুযুদ্ধ শুরু হয়েছে। মার্কিন প্রেসিডেন্ট ডোনাল্ড ট্রাম্প গ্রিনল্যান্ডের কৌশলগত অবস্থান ও প্রাকৃতিক সম্পদের কথা উল্লেখ করে দ্বীপটি কেনার বিষয়ে বারবার আগ্রহ প্রকাশ করেছেন। তিনি দাবি করেছেন, রাশিয়া ও চীনের প্রভাব থেকে গ্রিনল্যান্ডকে রক্ষা করতে হলে যুক্তরাষ্ট্রের নিয়ন্ত্রণ জরুরি। এরই ধারাবাহিকতায় দাভোসে বিশ্ব অর্থনৈতিক ফোরামে ট্রাম্প জানান, গ্রিনল্যান্ড নিয়ে একটি রূপরেখা এখন আলোচনার টেবিলে রয়েছে, যা দেশটিতে মার্কিন সামরিক উপস্থিতি আরও বৃদ্ধি করবে। এমনকি মার্কিন ভাইস প্রেসিডেন্ট জেডি ভ্যান্স ইঙ্গিত দিয়েছেন, সামরিক সুরক্ষার বিনিময়ে গ্রিনল্যান্ডের প্রাকৃতিক সম্পদের একটি অংশ দাবি করতে পারে ওয়াশিংটন। তবে যুক্তরাষ্ট্রের এই 'সুরক্ষা' তত্ত্ব এবং খনিজ সম্পদ দখলের চেষ্টাকে ভালোভাবে দেখছে না গ্রিনল্যান্ড ও ডেনমার্ক কর্তৃপক্ষ। গ্রিনল্যান্ডের খনিজ সম্পদ মন্ত্রী নাজা নাথানিয়েলসেন জানিয়েছেন, তাদের খনিজ খাতের ভবিষ্যৎ উন্নয়ন গ্রিনল্যান্ডের বাইরে অন্য কোথাও নির্ধারিত হবে, এটা তারা মেনে নেবেন না। ডেনমার্কও ওয়াশিংটনের এই বয়ান প্রত্যাখ্যান করে বলেছে, গ্রিনল্যান্ডের ওপর বর্তমানে বাইরের কোনো সামরিক হুমকি নেই। অন্যদিকে বেইজিং মনে করছে, রাশিয়া ও চীনকে অজুহাত হিসেবে ব্যবহার করে ওয়াশিংটন আসলে আর্কটিক অঞ্চলে নিজের আধিপত্য বিস্তার করতে চাইছে। রাশিয়া অবশ্য শুরু থেকেই গ্রিনল্যান্ডের বিষয়ে তাদের অনাগ্রহের কথা জানিয়ে আসছে। প্রেসিডেন্ট ভ্লাদিমির পুতিন বলেছেন, গ্রিনল্যান্ড পরিস্থিতি রাশিয়ার উদ্বেগের কারণ নয়। ডেনমার্কে নিযুক্ত রুশ রাষ্ট্রদূত ভ্লাদিমির বারবিন জানিয়েছেন, গ্রিনল্যান্ডের সম্পদ আহরণ রাশিয়ার জন্য অর্থনৈতিকভাবে লাভজনক হবে না। রাশিয়ার নিজস্ব আর্কটিক অঞ্চলেই বিশাল তেল, গ্যাস, তামা এবং সোনার মজুত রয়েছে। যেখানে নিজ দেশেই বিশাল ভাণ্ডার বিদ্যমান এবং প্রয়োজনীয় অবকাঠামো তৈরি আছে, সেখানে গ্রিনল্যান্ডের মতো প্রতিকূল ও অবকাঠামোবিহীন পরিবেশে বিশাল বিনিয়োগ করার কোনো যৌক্তিকতা মস্কো দেখছে না। ফলে গ্রিনল্যান্ড নিয়ে পশ্চিমাদের উদ্বেগ রাশিয়ার কাছে ভিত্তিহীন বলেই প্রতীয়মান হচ্ছে। বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/01\/24\/1208726","date":1769259571000,"language":"bn","token_count":319,"source":"Bangladesh Pratidin"}
{"title":"‘তারেক রহমান যেখানে যাচ্ছেন সেখানেই লাখো মানুষের ঢল নামছে’","body":"বিএনপির মহাসচিব মির্জা ফখরুল ইসলাম আলমগীর বলেছেন, তারেক রহমানের মাঝে দেশের মানুষ নতুন করে আশার আলো দেখতে পাচ্ছে। তারেক রহমান যেখানে যাচ্ছেন সেখানেই লাখো মানুষের ঢল নামছে। মানুষ তার মধ্যে ভবিষ্যতের নেতৃত্ব দেখতে পাচ্ছে-যে নেতা জনগণকে ভালো কিছু দেওয়ার কথা বলছেন, স্বপ্ন দেখাচ্ছেন। বুধবার বিকালে ঠাকুরগাঁও সদর উপজেলার রায়পুর ইউনিয়নের দেহন ময়দান মাঠে আয়োজিত এক নির্বাচনী পথসভায় একথা বলেন তিনি। মির্জা ফখরুল বলেন, তারেক রহমান ক্ষমতায় গেলে মায়েদের জন্য ফ্যামিলি কার্ড, কৃষকদের জন্য কৃষি কার্ড চালু করা হবে এবং যুব সমাজের কর্মসংস্থানের সুযোগ সৃষ্টি করা হবে। বিএনপি মহাসচিব অভিযোগ করে বলেন, গত ১৫ বছর ধরে ফ্যাসিস্ট হাসিনা সরকার জনগণের ভোটাধিকার কেড়ে নিয়েছে। এবার মানুষ ভোট দিতে চায়। আমরা ভয়াবহ নির্যাতনের শিকার হয়েছি, মিথ্যা মামলায় হয়রানি হয়েছি। হিন্দু-মুসলিমসহ সব ধর্মের ভাই-বোনেরা এবার নির্ভয়ে ভোট দিতে চায়। তিনি ভোটারদের উদ্দেশ্যে বলেন, “আপনারা ভয় পাবেন না, নিশ্চিন্তে ভোটকেন্দ্রে যাবেন।” বর্তমান পরিস্থিতি নিয়ে তিনি বলেন, এখন আমরা একটু শান্তিতে ঘুমাতে পারছি। আর ধানক্ষেতে রাত কাটাতে হচ্ছে না, মিথ্যা মামলার আতঙ্কও অনেকটা কমেছে। তিনি আরও বলেন, “আমরা প্রতিশোধের রাজনীতি চাই না, প্রতিহিংসার পথেও হাঁটবো না। এই দেশে আবারও শান্তি ও সহাবস্থান প্রতিষ্ঠা করতে চাই।” পথসভার শেষদিকে আসন্ন নির্বাচনে ধানের শীষ প্রতীকে ভোট দেওয়ার আহ্বান জানান বিএনপি মহাসচিব মির্জা ফখরুল ইসলাম আলমগীর। বিডি প্রতিদিন\/আরাফাত","url":"https:\/\/www.bd-pratidin.com\/current-politics\/2026\/01\/28\/1210411","date":1769613870000,"language":"bn","token_count":198,"source":"Bangladesh Pratidin"}
{"title":"‘তাহলে অস্কার আমিই উপস্থাপনা করব’, ট্রাম্পের স্ত্রী মেলানিয়াকে নিয়ে জিমি কিমেলের রসিকতা","body":"ফার্স্টলেডি মেলানিয়া ট্রাম্পের নতুন তথ্যচিত্র নিয়ে ফক্স নিউজের করা মন্তব্যের কড়া সমালোচনা করেছেন জনপ্রিয় মার্কিন টক-শো সঞ্চালক জিমি কিমেল। তিনি রসিকতা করে বলেছেন, যদি মেলানিয়ার এই তথ্যচিত্র অস্কারের জন্য মনোনীত হয়, তবে ২০২৭ সালের অস্কার অনুষ্ঠান তিনি নিজেই উপস্থাপনা করবেন—তাকে কেউ আমন্ত্রণ জানাক বা না জানাক। গত ২ ফেব্রুয়ারি নিজের জনপ্রিয় শো ‘জিমি কিমেল লাইভ’-এ মনোলগ দেওয়ার সময় কিমেল এই ঘোষণা দেন। সম্প্রতি মুক্তি পেয়েছে মেলানিয়া ট্রাম্পের জীবন ও ডোনাল্ড ট্রাম্পের দ্বিতীয় মেয়াদে প্রেসিডেন্ট হওয়ার ঠিক আগের ২০ দিনের ঘটনাপ্রবাহ নিয়ে নির্মিত তথ্যচিত্র ‘মেলানিয়া’। সিনেমাটি মুক্তি পাওয়ার পর ফক্স নিউজের উপস্থাপক কেইলি ম্যাকানি দাবি করেন, এই তথ্যচিত্রের অস্কার মনোনয়ন পাওয়া উচিত। তিনি আরও বলেন, মেলানিয়া যদি অস্কারে যান, তবে তিনিই হবেন সেরা পোশাকধারী নারী। এই মন্তব্যের রেশ ধরেই কিমেল দর্শকদের হাসিতে ভাসিয়ে বলেন, কথাগুলো লিখে রাখুন, যদি ‘মেলানিয়া’ অস্কার মনোনয়ন পায়, তবে আমিই সেই শো হোস্ট করব। তারা আমাকে বলুক বা না বলুক, আমি সেখানে উপস্থাপনা করার জন্য জেদ ধরব। জিমি কিমেল ও ডোনাল্ড ট্রাম্পের বৈরিতা নতুন কিছু নয়। এর আগে ২০২৪ সালের অস্কার চলাকালীন কিমেল মঞ্চে দাঁড়িয়ে ট্রাম্পের একটি ট্রুথ সোশ্যাল পোস্ট পড়ে শুনিয়েছিলেন, যেখানে ট্রাম্প কিমেলকে ‘অস্কারের ইতিহাসের সবচেয়ে খারাপ উপস্থাপক’ বলে কটাক্ষ করেছিলেন। জবাবে কিমেল বলেছিলেন, ধন্যবাদ প্রেসিডেন্ট ট্রাম্প, অস্কার দেখার জন্য। আমি অবাক হচ্ছি যে আপনি এখনো জেগে আছেন—আপনার কি এখন জেলে থাকার সময় নয়? কিমেল এই তথ্যচিত্রটিকে অ্যামাজনের পক্ষ থেকে দেওয়া একটি ‘৭৫ মিলিয়ন ডলারের ঘুষ’ হিসেবে অভিহিত করেছেন। বক্স অফিসে সিনেমাটির ৭ মিলিয়ন ডলার আয়কে বিদ্রূপ করে তিনি বলেন, গত ১০ বছরের মধ্যে এটি কোনো মিউজিক্যাল নয় এমন ভ্যানিটি প্রজেক্ট বা করপোরেট ঘুষের তালিকায় সেরা ওপেনিংয়ের রেকর্ড গড়েছে। রোটেন টমেটো রেটিংয়ের প্রসঙ্গ টেনে কিমেল বলেন, সেখানে সিনেমাটির স্কোর মাত্র ৭%, কিন্তু ফক্স নিউজে এটি ১০০% নম্বর পেয়েছে। উল্লেখ্য, ২০২৪ সালে শেষবার অস্কার উপস্থাপনা করেছিলেন কিমেল। গত বছর এবং আগামী মার্চে অনুষ্ঠিতব্য ২০২৬ সালের অস্কার আসরের দায়িত্ব সামলাচ্ছেন আরেক জনপ্রিয় সঞ্চালক কোনান ও’ব্রায়েন। এখন দেখার বিষয়, ২০২৭ সালে মেলানিয়ার অস্কার ভাগ্য কিমেলকে সত্যিই মঞ্চে ফেরায় কি না। সূত্র: ভ্যারাইটি বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2026\/02\/05\/1213234","date":1770231014000,"language":"bn","token_count":316,"source":"Bangladesh Pratidin"}
{"title":"স্টার সিনেপ্লেক্সে এ সপ্তাহে দুই সিনেমা: ‘চেইনসো ম্যান’ ও ‘কন্যা’","body":"দেশের প্রেক্ষাগৃহে আবারও দেখা মিলছে জাপানি জনপ্রিয় অ্যানিমে সিনেমার। এবার স্টার সিনেপ্লেক্সে মুক্তি পাচ্ছে আলোচিত অ্যানিমে ছবি ‘চেইনসো ম্যান—দ্য মুভি: রেজ আর্ক’। একই দিনে বড় পর্দায় আসছে দেশীয় সিনেমা ‘কন্যা’। গত মাসে সিনেপ্লেক্সে মুক্তি পাওয়া জাপানি অ্যানিমে ‘ডেমন স্লেয়ার: কিমেৎসু নো ইয়াইবা—দ্য মুভি: ইনফিনিটি ক্যাসেল’ বিপুল সাড়া ফেলেছিল দর্শকদের মধ্যে। সেই ধারাবাহিকতায় এবার মুক্তি পাচ্ছে আরেক জনপ্রিয় মাঙ্গা অবলম্বনে নির্মিত ছবি ‘চেইনসো ম্যান—দ্য মুভি: রেজ আর্ক’। কন্যা: গ্রামীণ জীবনের গল্প বাংলার গ্রামীণ পটভূমিতে নির্মিত ‘কন্যা’ পরিচালনা করেছেন রফিকুল ইসলাম খান। সিনেমাটি নিয়ে তিনি বলেন, “কন্যা সম্পূর্ণ মৌলিক গল্পের সিনেমা। বাংলার অতি সাধারণ একটি পরিবারের জীবনের না বলা কষ্টই এই ছবির মূল সুর। কন্যা ৬৮ হাজার গ্রামের মানুষের গল্প। আশা করি দর্শকরা হলে এসে নিরাশ হবেন না।” ছবির কেন্দ্রীয় চরিত্রে অভিনয় করেছেন ইরা শিকদার। তিনি বলেন, “দরিদ্র পরিবারের জীবনসংগ্রামের করুণ বাস্তবতা নিয়েই কন্যার গল্প। চরিত্রটিকে বাস্তব করে তুলতে সর্বোচ্চ চেষ্টা করেছি। সহশিল্পীরাও দারুণ কাজ করেছেন।” চলচ্চিত্রটিতে আরও অভিনয় করেছেন রাশেদ মোরশেদ, শামীম, কাজী হায়াৎ, রেবেকা রউফ, আরিয়ান শুভ প্রমুখ। চেইনসো ম্যান: রেজ আর্ক তাতসুকি ফুজিমোটোর জনপ্রিয় মাঙ্গা অবলম্বনে নির্মিত এই ডার্ক ফ্যান্টাসি অ্যাকশন সিনেমাটি পরিচালনা করেছেন তাতসুয়া ইয়োশিহারা। গল্পের মূল চরিত্র ডেনজি, যে একদিন ক্যাফেতে দেখা পায় রহস্যময়ী মেয়ে রেজের। ধীরে ধীরে তাদের ঘনিষ্ঠতা বাড়লেও এর আড়ালে লুকিয়ে থাকে গভীর রহস্য, বিশ্বাসঘাতকতা এবং এক ভিন্ন জগতের সংঘর্ষ। প্রথম দিকে গল্পটি রোমান্টিকভাবে এগোলেও পরিণতিতে এটি রক্তাক্ত ও আবেগঘন মোড় নেয়। ডেনজির স্বপ্ন, মানবতা আর দানবের জগৎ—সব মিলিয়ে সিনেমাটি এক অনন্য অভিজ্ঞতা দেয়। চলচ্চিত্রটি ১৯ সেপ্টেম্বর জাপানে মুক্তি পায় এবং সেখানেই বাণিজ্যিক সাফল্য অর্জন করে। আজই এটি যুক্তরাষ্ট্রসহ বিশ্বের অন্যান্য দেশের সঙ্গে একযোগে বাংলাদেশেও মুক্তি পাচ্ছে। বিডি প্রতিদিন\/আশিক","url":"https:\/\/www.bd-pratidin.com\/entertainment\/2025\/10\/24\/1171373","date":1761282289000,"language":"bn","token_count":255,"source":"Bangladesh Pratidin"}
{"title":"এবার ক্রোয়েশিয়ায় ভারতীয় দূতাবাসে হামলা-ভাঙচুর","body":"যুক্তরাষ্ট্র, কানাডা ও যুক্তরাজ্যের পর এবার পূর্ব ইউরোপের দেশ ক্রোয়েশিয়ায় ভারতীয় দূতাবাসে হামলা ও ভাঙচুরের ঘটনা ঘটেছে। বৃহস্পতিবার দেশটির রাজধানী জাগরেবে নিরাপত্তাবেষ্টনী ভেঙে ভারতীয় দূতাবাসে ঢুকে পড়ে হামলাকারীরা। এরপর তারা দূতাবাসে ভাঙচুর চালায়। এ ঘটনায় প্রতিক্রিয়া জানিয়েছে নয়াদিল্লি। ভারতের মন্ত্রণালয়ের মুখপাত্র রণধীর জয়সওয়াল বিবৃতিতে বলেছেন, ‘‘ক্রোয়েশিয়ার জাগ্রেবে আমাদের দূতাবাসে ভারতবিরোধীদের অনুপ্রবেশ এবং ভাঙচুরের ঘটনার নিন্দা জানাচ্ছি। ভিয়েনা কনভেনশন অনুযায়ী, কূটনৈতিক প্রাঙ্গণ অলঙ্ঘনীয় এবং তা সুরক্ষিত রাখার দায়িত্ব সংশ্লিষ্ট রাষ্ট্রের।” ভারত সরকার ইতোমধ্যে বিষয়টি নিয়ে ক্রোয়েশিয়া সরকারের সঙ্গে আলোচনা করেছে জানিয়ে তিনি বলেন, ‘‘আমরা ক্রোয়েশিয়ান কর্তৃপক্ষের সঙ্গে আলোচনায় বিষয়টি জোরালোভাবে উত্থাপন করেছি এবং তাদের বলেছি নিন্দনীয় এবং অবৈধ কর্মকাণ্ডে দোষীদের চিহ্নিত করে উপযুক্ত পদক্ষেপ নিতে।” সংবাদমাধ্যমের প্রতিবেদন অনুযায়ী, যুক্তরাষ্ট্র, কানাডা, যুক্তরাজ্যের মতো ক্রোয়েশিয়া ভারতীয় দূতাবাসেও খালিস্তানপন্থীরাই হামলা চালিয়েছে বলে দাবি করা হচ্ছে। সূত্র: ভারতের পররাষ্ট্র মন্ত্রণালয়, হিন্দুস্তান টাইমস, ইন্ডিয়া টাইমস বিডি প্রতিদিন\/একেএ","url":"https:\/\/www.bd-pratidin.com\/international-news\/2026\/01\/22\/1207930","date":1769080465000,"language":"bn","token_count":131,"source":"Bangladesh Pratidin"}
{"title":"সালমান খানকে নিষিদ্ধের বিষয়ে মুখ খুলল পাকিস্তান সরকার","body":"সম্প্রতি বলিউড অভিনেতা সালমান খানকে ‘সন্ত্রাসবাদী’ তালিকাভুক্ত করে পাকিস্তানে নিষিদ্ধের খবর প্রকাশিত হয় সংবাদমাধ্যমে। এবার বিষয়টি নিয়ে এক বিবৃতিতে নিজেদের অবস্থান স্পষ্ট করল পাকিস্তান সরকার। দেশটির তথ্য ও সম্প্রচার মন্ত্রণালয়ের পক্ষ থেকে বিবৃতি দিয়ে বলা হয়েছে, পাকিস্তানের বেলুচিস্তান নিয়ে মন্তব্য করায় সালমান খানকে নাকি দেশের সন্ত্রাসবিরোধী আইনের অধীনে ‘চতুর্থ তফসিলে’ অন্তর্ভুক্ত করা হয়েছে এবং তাকে ‘সন্ত্রাসের সহায়তাকারী’ হিসেবে চিহ্নিত করা হয়েছে বলে অভিযোগ রয়েছে। যদিও স্বরাষ্ট্র বিভাগের গেজেটে সালমান খানের চতুর্থ তফসিলে অন্তর্ভুক্তির বিষয়ে এমন কোনো বিজ্ঞপ্তি দেওয়া হয়নি। সংবাদমাধ্যমে প্রকাশিত এই তথ্য সম্পূর্ণ মিথ্যা। পাকিস্তান-বেলুচিস্তান বিতর্ক বহুদিনের। বেলুচিস্তান স্বাধীন রাষ্ট্রের স্বীকৃতি চায়। কিন্তু পাকিস্তান সরকারের দাবি, তাদের দেশের অন্যতম গুরুত্বপূর্ণ অংশ বেলুচিস্তান। সম্প্রতি সৌদি আরবের রিয়াদে গিয়ে এক অনুষ্ঠানে সালমান বলেছিলেন, হিন্দি ছবি তৈরি করে সৌদি আরবে মুক্তি দিলে সেটা সফল হবেই। এমনকি তামিল, তেলুগু, মালয়ালম সিনেমাও শতকোটি রুপির ব্যবসা করবে। কারণ, ভিন্ন ভিন্ন দেশ থেকে মানুষ এখানে এসে থাকেন। যেমন বেলুচিস্তানের মানুষ থাকেন, আফগানিস্তানের মানুষ থাকেন, পাকিস্তানের মানুষ থাকেন। সকল দেশের মানুষ এখানে কাজ করছেন। সালমানের এ মন্তব্য ঘিরেই শুরু হয় আলোচনা-সমালোচনা। যদিও এই বিষয়ে এখন পর্যন্ত মুখ খোলেননি অভিনেতা। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/10\/29\/1173462","date":1761738086000,"language":"bn","token_count":174,"source":"Bangladesh Pratidin"}
{"title":"গলাচিপা, দশমিনা উপজেলা ও পৌর বিএনপির আহ্বায়ক কমিটি","body":"পটুয়াখালী জেলাধীন গলাচিপা উপজেলা, দশমিনা উপজেলা ও গলাচিপা পৌর বিএনপির আহ্বায়ক কমিটি গঠন করা হয়েছে। সোমবার বিএনপির সিনিয়র যুগ্ম মহাসচিব অ্যাডভোকেট রুহুল কবির রিজভী স্বাক্ষরিত এক সংবাদ বিজ্ঞপ্তিতে বিষয়টি জানানো হয়েছে। এতে বলা হয়, গোলাম মোস্তফাকে আহ্বায়ক ও আলতাফ হোসেনকে সদস্য সচিব করে গলাচিপা উপজেলা বিএনপির ২১ সদস্যবিশিষ্ট আহ্বায়ক কমিটি, সিদ্দিক আহম্মেদ মোল্লাকে আহ্বায়ক ও শাহ আলম শানুকে সদস্য সচিব করে দশমিনা উপজেলা বিএনপির ১৬ সদস্যবিশিষ্ট আহ্বায়ক কমিটি এবং রফিকুল ইসলাম খানকে আহ্বায়ক ও সাহেব আলী মাতাব্বরকে সদস্য সচিব করে গলাচিপা পৌর বিএনপির দুই সদস্যবিশিষ্ট আংশিক আহ্বায়ক কমিটি গঠন করা হয়েছে। গলাচিপা উপজেলা বিএনপির আহ্বায়ক কমিটি হলো: ১. আহ্বায়ক গোলাম মোস্তফা ২. সিনিয়র যুগ্ম আহ্বায়ক সোহরাব মিয়া ৩. যুগ্ম আহ্বায়ক জাহাঙ্গীর হোসেন ৪. যুগ্ম আহ্বায়ক শহীদুল ইসলাম তালুকদার ৫. যুগ্ম আহ্বায়ক আব্দুস সোবাহান ৬. যুগ্ম আহ্বায়ক মো. নেছাররাড়ী ৭. যুগ্ম আহ্বায়ক সোনিয়া আফরোজ ৮. যুগ্ম আহ্বায়ক রেনু আক্তার ৯. যুগ্ম আহ্বায়ক আলী আহম্মেদ আকন ১০. যুগ্ম আহ্বায়ক ফোরকান খান ১১. যুগ্ম আহ্বায়ক মকবুল খান ১২. যুগ্ম আহ্বায়ক আশরাফ উজ্জামান ১৩. সদস্য সচিব আলতাফ হোসেন ১৪. সদস্য আনোয়ারা শাহজাহান ১৫. সদস্য শাহ মেহেদী ফাহাদ( গোলাপ) ১৬. সদস্য চাঁন মিয়া মুসল্লি ১৭. সদস্য হুমায়ন কবির (৯নং ওয়ার্ড, পৌরসভা) ১৮. সদস্য আবুল কালাম আজাদ (কলাগাছিয়া) ১৯. সদস্য একলাস মাতবর (বকুল বাড়িয়া) ২০. সদস্য মাসুম প্যাদা ২১. সদস্য মামুন (গজালিয়া) দশমিনা উপজেলা বিএনপির আহ্বায়ক কমিটি হলো: ১. আহ্বায়ক সিদ্দিক আহম্মেদ মোল্লা ২. যুগ্ম আহ্বায়ক মো. ইসমাইল মেলকার ৩. যুগ্ম আহ্বায়ক আব্দুল হাই পঞ্চায়েত ৪. যুগ্ম আহ্বায়ক মো. আমিন হাওলাদার ৫. যুগ্ম আহ্বায়ক মো. বাচ্চু সিকদার ৬. যুগ্ম আহ্বায়ক ডা. গোলাম মোস্তফা ৭. যুগ্ম আহ্বায়ক মমিন তালুকদার ৮. যুগ্ম আহ্বায়ক মাহাবুর রহমান ৯. যুগ্ম আহ্বায়ক মো. জালাল মেলকার ১০. যুগ্ম আহ্বায়ক শহীদুল আলম বয়াতি ১১. যুগ্ম আহ্বায়ক মজিবুর রহমান ১২. যুগ্ম আহ্বায়ক খাইরুল ইসলাম খান ১৩. যুগ্ম আহ্বায়ক নাসির উদ্দিন বাবুল ১৪. সদস্য সচিব শাহ আলম শানু ১৫. সদস্য রাশাদ আকন ১৬. সদস্য শাহিন মেম্বার গলাচিপা পৌর বিএনপির আংশিক আহ্বায়ক কমিটি হলো: ১. আহ্বায়ক রফিকুল ইসলাম খান ২. সদস্য সচিব সাহেব আলী মাতাব্বর বিডি প্রতিদিন\/জুনাইদ","url":"https:\/\/www.bd-pratidin.com\/current-politics\/2026\/02\/02\/1212319","date":1770031250000,"language":"bn","token_count":320,"source":"Bangladesh Pratidin"}
{"title":"সূর্যগ্রহণ ও সূর্য সংগ্রামের গল্প","body":"বেশ কয়েক বছর থেকে ভারত ও বাংলাদেশে সিক্যুয়েল চলচ্চিত্র নির্মাণের প্রবণতা শুরু হয়েছে। আর বাংলাদেশেই প্রথম সিক্যুয়েল চলচ্চিত্র নির্মাণের সূচনা হয় ‘সূর্যগ্রহণ’ ও ‘সূর্য সংগ্রাম’ ছবির মাধ্যমে। প্রথমটি মুক্তি পায় ১৯৭৬ ও দ্বিতীয়টি ১৯৭৯ সালে। চলচ্চিত্র দুটি নির্মাণ করেন প্রখ্যাত চিত্রগ্রাহক ও চলচ্চিত্র নির্মাতা আবদুস সামাদ। পঞ্চাশ দশকের শেষ দিকে আবদুস সামাদ লন্ডনে যান। ভর্তি হন ব্রিটিশ ফিল্ম ইনস্টিটিউটে। তাঁর সামনে সুযোগ ছিল সেখানকার ফিল্ম ইন্ডাস্ট্রিতেই ক্যারিয়ার গড়ার। কাজ শুরুও করেছিলেন শিক্ষানবিশ চিত্রগ্রাহক হিসেবে। ১৯৬২ সালে যোগ দেন বিবিসিতে। ক্যামেরাম্যান হিসেবে। কিন্তু এরপরই ফিরে আসেন দেশে। বাবা-মায়ের কথায়। তবে সিনেমার পোকা মাথা থেকে যায়নি কখনোই। দেশে ফিরে কাজ শুরু করেন চিত্রগ্রাহক হিসেবে। পাশাপাশি পরিকল্পনা করতে থাকেন পরিচালনার। সেজন্য নিজের প্রযোজনা প্রতিষ্ঠানও দাঁড় করান-শামরোজ ফিল্মস। ১৯৭০ সালে কাজ শুরু করেন চলচ্চিত্র নির্মাণের। জমির আইল ভাঙার গল্প। তবে এটাই তাঁর গল্পের একমাত্র বক্তব্য নয়। এই আইল বা বিভাজন রেখার প্রতীকে তিনি পরিবার, সমাজ ও রাষ্ট্রের বিভাজনগুলোকেও তুলে ধরতে চান। বোঝাতে চান এই অনৈক্য কীভাবে সমাজকে ক্ষতিগ্রস্ত করে। এরই মধ্যে শুরু হয়ে যায় মুক্তিযুদ্ধ। বন্ধ হয়ে গেল আইল ভাঙার গল্প লেখার কাজ। সক্রিয় সহযোগিতা করতে থাকেন মুক্তিযোদ্ধাদের। এ কারণে ধরাও পড়েন। যুদ্ধের একদম শেষ মুহূর্তে। ১৪ ডিসেম্বর। ধানমন্ডিতে। আলবদর বাহিনীর হাতে। বেঁচে যান স্রেফ ভাগ্যের জোরে। তার দুই দিন পর যখন চূড়ান্ত বিজয় ধরা দেয়, খুশিতে অনেকক্ষণ কেঁদেছিলেন আবদুস সামাদ। স্বাধীন বাংলাদেশে নতুন উদ্যমে কাজ শুরু করেন আবার। আইল ভাঙার গল্পটি ১৯৭৩-৭৪ সালে শেষ করেন। তবে এ যাত্রায় ভূমিব্যবস্থার পরিবর্তনের স্বপ্নের সেই প্রাথমিক গল্পে যোগ হয়ে যায় মুক্তিযুদ্ধের অভিজ্ঞতা। সব মিলিয়ে দৈর্ঘ্য অনেক বড় হয়ে যায়। এমনিতেই উপমহাদেশের গড়পরতা চলচ্চিত্রের দৈর্ঘ্য ইউরোপ-আমেরিকার চেয়ে এক-তৃতীয়াংশ বেশি। আর আবদুস সামাদের স্বপ্নের গল্পটা হয়ে যায় তারও দ্বিগুণ। আর তাই সেটাকে ভাগ করেন দুই ভাগে। নির্মাণ করেন দেশের প্রথম সিক্যুয়েল বা পার্বিক চলচ্চিত্র ‘সূর্যগ্রহণ’ ও ‘সূর্য সংগ্রাম’। প্রথমটি মুক্তি পায় ১৯৭৬ সালের ১৭ ডিসেম্বর। দ্বিতীয়টা ১৯৭৯ সালের ২০ এপ্রিল। এবং বিপুল প্রশংসিত হয়। ঘরে তোলেন পুরস্কার। দুটোই অংশ নেয় মস্কো আন্তর্জাতিক চলচ্চিত্র উৎসবে। ‘সূর্যগ্রহণ’ অংশ নেয় ১৯৭৭ সালের দশম আসরে। আর ‘সূর্য সংগ্রাম’ ১৯৭৯ সালের একাদশে। সেবার উৎসবে ১১০ দেশ থেকে ৪৬৫টি চলচ্চিত্র জমা পড়ে। জুরি বোর্ড ৩৫টি বাছাই করে মূল প্রতিযোগিতার জন্য। সেই তালিকায় জায়গা করে নেয় ‘সূর্য সংগ্রাম’। সেই প্রথম বাংলাদেশের কোনো চলচ্চিত্র নির্বাচিত হয় কোনো আন্তর্জাতিক উৎসবের মূল প্রতিযোগিতায়। ছবি দুটির মুখ্য চরিত্রে অভিনয় করেন আনোয়ার হোসেন ও রোজী সামাদ।","url":"https:\/\/www.bd-pratidin.com\/entertainment-news\/2026\/01\/24\/1208394","date":1769191200000,"language":"bn","token_count":366,"source":"Bangladesh Pratidin"}
{"title":"আভিজাত্যপূর্ণ লুকে রেড সি উৎসবে ঐশ্বরিয়ার ঝলক","body":"সৌদি আরবের জেদ্দায় শুরু হয়েছে জমকালো ‘রেড সি আন্তর্জাতিক চলচ্চিত্র উৎসব ২০২৫’। লালগালিচায় এবারও বসেছে বলিউড–হলিউড তারকাদের মিলনমেলা। আর সেই আসরে বিশেষ নজর কেড়েছেন বলিউড অভিনেত্রী ঐশ্বরিয়া রাই। আন্তর্জাতিক তারকা ডাকোটা জনসন ও জেসিকা অ্যালবার সঙ্গে তার আলাপচারিতা ও ছবি সামাজিক মাধ্যমে ব্যাপক সাড়া ফেলেছে। বৃহস্পতিবার (৪ ডিসেম্বর) জেদ্দার ঐতিহাসিক আল–বালাদ এলাকায় উৎসবের পর্দা ওঠে। উদ্বোধনী আয়োজনে জেসিকা অ্যালবা ও ‘ফিফটি শেডস অব গ্রে’ খ্যাত ডাকোটা জনসনের সঙ্গে ক্যামেরাবন্দি হন ঐশ্বরিয়া। তাদের সৌহার্দ্যপূর্ণ মুহূর্তের ভিডিও–ছবি অনলাইনে দ্রুত ভাইরাল হয়। ভক্তরা একে ‘অপ্রত্যাশিত কিন্তু আনন্দদায়ক তারকামিলন’ হিসেবে মন্তব্য করছেন। ছবিতে তাদের সঙ্গে রেড সি ফিল্ম ফাউন্ডেশনের চেয়ারম্যান জমানা আল রশিদও ছিলেন। রেড কার্পেটে ঐশ্বরিয়ার উপস্থিতি ছিল আভিজাত্যপূর্ণ। সাদা–কালো ব্লেজার স্টাইলের একটি পোশাকে ছিলেন তিনি, যাতে ছিল সোনালি কারুকাজ। অন্য এক লুকে তিনি ডলচে অ্যান্ড গাবানার কালো সিল্ক গাউনে হাজির হন। পান্নার নেকলেস ও স্মোকি আই মেকআপে তার লুক দারুণ প্রশংসিত হয়েছে। লোহিত সাগরের তীরে আয়োজিত এই উৎসবটি মাত্র পাঁচ বছরেই বিশ্বের অন্যতম আকর্ষণে পরিণত হয়েছে। উদ্বোধনী অনুষ্ঠানে অতিথিদের স্বাগত জানান উৎসবের চেয়ারম্যান জমানা আল রশিদ এবং পরিচালক মোহাম্মদ আল–তুর্কি। এ বছর ফরাসি অভিনেত্রী জুলিয়েট বিনোশ, ব্রিটিশ অভিনেতা মাইকেল কেইনসহ কয়েকজন কিংবদন্তি শিল্পীকে সম্মাননা জানানো হয়। বলিউড থেকে ঐশ্বরিয়ার পাশাপাশি অংশ নিচ্ছেন কৃতি স্যাননও। শুক্রবার উৎসবের একটি বিশেষ সেশনে তার উপস্থিত থাকার কথা রয়েছে। বিডি-প্রতিদিন\/সুজন","url":"https:\/\/www.bd-pratidin.com\/entertainment\/2025\/12\/06\/1188246","date":1764973513000,"language":"bn","token_count":203,"source":"Bangladesh Pratidin"}
{"title":"ফের জুটি বাঁধছেন দেব-শুভশ্রী","body":"দীর্ঘ বিরতি, মান-অভিমান ও নানা বিতর্কের অবসান ঘটিয়ে আবারও একসঙ্গে বড় পর্দায় ফিরছেন ওপার বাংলার জনপ্রিয় তারকা জুটি দেব ও শুভশ্রী গাঙ্গুলী। ভারতীয় গণমাধ্যমে প্রকাশিত খবরে জানা গেছে, আগামী ২০২৬ সালের দুর্গাপূজায় তাদের নতুন সিনেমাটি মুক্তি পাওয়ার সম্ভাবনা রয়েছে। সবকিছু চূড়ান্ত হলে দীর্ঘ সময় পর আবারও দর্শক দেব–শুভশ্রীকে একসঙ্গে দেখতে পাবেন। ২০২৫ সালে প্রায় এক দশক পর ‘ধূমকেতু’ সিনেমার মাধ্যমে পর্দায় ফিরেছিলেন এই জুটি। তবে সিনেমা মুক্তির পর প্রচারণা ঘিরে শুভশ্রীর অনুপস্থিতি এবং পারস্পরিক বক্তব্যকে কেন্দ্র করে দুজনের সম্পর্কে ফের দূরত্ব তৈরি হয়। এতে ভক্তদের মধ্যেও হতাশা দেখা দেয়। সেই টানাপোড়েন কাটিয়ে আবার একসঙ্গে কাজ করার খবরে নতুন করে উচ্ছ্বসিত অনুরাগীরা। ভারতীয় গণমাধ্যম সূত্রে জানা যায়, সম্প্রতি অভিনেতা ও পরিচালক পরমব্রত চ্যাটার্জির একটি পারিবারিক অনুষ্ঠানে দেব ও শুভশ্রীকে দীর্ঘ সময় ধরে একান্তে কথা বলতে দেখা যায়। সেখান থেকেই ফের একসঙ্গে কাজ করার গুঞ্জন আরও জোরালো হয়। উপস্থিত অনেকেই বিষয়টিকে ইতিবাচক ইঙ্গিত হিসেবে দেখছেন। নতুন সিনেমার নাম ও নির্মাতা এখনো আনুষ্ঠানিকভাবে ঘোষণা করা হয়নি। তবে টালিউডে গুঞ্জন, এটি দেবের ব্যবসাসফল সিনেমা ‘খাদান’–এর সিক্যুয়েল হতে পারে। ছবিটিতে প্রেম, অ্যাকশন ও রোম্যান্সের সমন্বয় থাকবে এবং দেবকে দেখা যেতে পারে আগের চেয়ে ভিন্ন লুকে। শুভশ্রীর চরিত্রও নাকি গল্পের গুরুত্বপূর্ণ অংশ জুড়ে থাকবে। এর আগে, বিভিন্ন সাক্ষাৎকারে দেব ও শুভশ্রী দুজনেই জানিয়েছিলেন, ভালো গল্প ও সঠিক সময় এলে তারা আবার জুটি বাঁধতে আপত্তি করবেন না। সেই মন্তব্যের পর থেকেই অনুরাগীরা নতুন করে আশায় বুক বেঁধেছিলেন। এবারের খবর সেই আশাকেই বাস্তবে রূপ দিতে যাচ্ছে বলে মনে করছেন অনেকে। গত দেড় দশকে দেব–শুভশ্রী জুটি টালিউডকে উপহার দিয়েছে একের পর এক সুপারহিট সিনেমা। এর মধ্যে রয়েছে ‘পরাণ যায় জ্বলিয়া রে’, ‘রোমিও’, ‘চ্যালেঞ্জ’, ‘খোকাবাবু’ ও ‘খোকা ৪২০’। যেগুলো বক্স অফিসে সাফল্যের পাশাপাশি দর্শকের হৃদয়েও জায়গা করে নেয়। ব্যক্তিগত ও পেশাগত কারণে দীর্ঘদিন আলাদা পথে হাঁটলেও এবার সেই জনপ্রিয় জুটি আবার এক হওয়ার পথে-এমনটাই মনে করছেন সিনেমাপ্রেমীরা। সূত্র : আনন্দবাজার বিডি-প্রতিদিন\/তানিয়া","url":"https:\/\/www.bd-pratidin.com\/entertainment\/2026\/01\/03\/1199708","date":1767423728000,"language":"bn","token_count":291,"source":"Bangladesh Pratidin"}
{"title":"‘ওয়েটিং রুম’-এ রহস্যময় শুভশ্রী","body":"‘হাসতে হাসতে খুন করে দেব’ মাসখানেক আগে এমনই একটি রহস্যঘন ক্যাপশন দিয়ে একটি ছবি পোস্ট করেছিলেন অভিনেত্রী শুভশ্রী গাঙ্গুলি। ছবিতে দেখা গিয়েছিল, জানালার ধারে বসে হাতে রক্তমাখা ছুরি ধরে রয়েছেন তিনি। পাশে ছিলেন পরিচালক কৌশিক গাঙ্গুলি। সেই ছবিকে ঘিরেই জল্পনা শুরু হয়েছিল তাদের নতুন কোনও সিনেমা কি আসছে? অবশেষে দীপাবলির আলোয় প্রকাশ্যে এল সেই ছবির নেপথ্য কাহিনি। সামনে এসেছে শুভশ্রীর নতুন সিনেমা ‘ওয়েটিং রুম’-এর ফার্স্ট লুক। ছবিটি পরিচালনা করছেন কৌশিক গাঙ্গুলি। আর তাতেই স্পষ্ট, শুভশ্রী এবার সম্পূর্ণ ভিন্ন এক চরিত্রে ধরা দিতে চলেছেন। ‘ওয়েটিং রুম’-এ শুভশ্রীকে দেখা যাবে চরিত্র ‘দীপা’-র ভূমিকায়। ফার্স্ট লুকে তার চোখেমুখে প্রতিশোধের আগুন, হাতে রক্তমাখা ছুরি, চোখে জল, সারা মুখে লেগে থাকা রক্তের ছাপ, সব মিলিয়ে দর্শকেরা যেন চমকে গেছেন এই লুক দেখে। শুভশ্রীর এমন রূপ আগে কখনও দেখেননি দর্শকেরা। প্রথম দর্শনে ছবিটি থ্রিলার বলে মনে হলেও, ঘনিষ্ঠ সূত্রের খবর ওয়েটিং রুম’ মূলত একটি সোশ্যাল ড্রামা, যেখানে ফুটে উঠবে দীপা নামের এক নারীর জীবনসংগ্রাম ও আবেগঘন যাত্রাপথ। তার ভেতরে জমে থাকা ক্ষোভ, অপমান আর বিচারের লড়াই সবই ধরা পড়বে পর্দায়। ‘ওয়েটিং রুম’-এর শুটিং শুরু হচ্ছে আগামীকাল (২২ অক্টোবর) থেকে। ছবিতে শুভশ্রীর পাশাপাশি অভিনয় করছেন অনির্বাণ চক্রবর্তী, অনন্যা বন্দ্যোপাধ্যায়, রেশমি সেন প্রমুখ। সংগীত পরিচালনায় আছেন ইন্দ্রদীপ দাসগুপ্ত। ‘পরিণীতা’ থেকে ‘ইন্দুবালা ভাতের হোটেল’ প্রতিটি ছবিতেই অভিনয়ে নতুন স্তর ছুঁয়েছেন শুভশ্রী। ‘ওয়েটিং রুম’ হতে চলেছে সেই ধারাবাহিকতার পরবর্তী ধাপ। ভিন্ন ঘরানার চরিত্রে নিজেকে আরও একবার প্রমাণ করতে প্রস্তুত অভিনেত্রী। বিডি প্রতিদিন\/মুসা","url":"https:\/\/www.bd-pratidin.com\/entertainment\/2025\/10\/21\/1170284","date":1761046688000,"language":"bn","token_count":222,"source":"Bangladesh Pratidin"}
{"title":"শেরপুরে জামায়াত নেতা হত্যা মামলায় ৪০ জনের আগাম জামিন","body":"শেরপুরের শ্রীবরদীর উপজেলা জামায়াতের সেক্রেটারি মাওলানা রেজাউল করিম হত্যা মামলায় প্রধান আসামি শেরপুর-৩ আসনের বিএনপির প্রার্থী মাহমুদুল হক রুবেলসহ ৪০ জনকে আগাম জামিন দিয়েছেন হাইকোর্ট। সোমবার (২ ফেব্রুয়ারি) বিচারপতি কামরুল হোসেন মোল্লা ও বিচারপতি ফয়সাল হাসান আরিফের হাইকোর্ট বেঞ্চ এ আদেশ দেন। ৬ সপ্তাহের জন্য তাদের জামিন দেওয়া হয়েছে। আদালতে আসামিদের পক্ষে শুনানি করেন ব্যারিস্টার রুহুল কুদ্দুস কাজল। গত ২৮ জানুয়ারি বিকেলে শেরপুরের ঝিনাইগাতী উপজেলা প্রশাসনের আয়োজনে নির্বাচনী ইশতেহার ঘোষণা অনুষ্ঠানে চেয়ারে বসাকে কেন্দ্র করে জামায়াত ও বিএনপির নেতাকর্মীদের মধ্যে সংঘর্ষের ঘটনা ঘটে। এতে গুরুতর আহত হন শ্রীবরদী উপজেলা জামায়াতের সেক্রেটারি মাওলানা রেজাউল করিম। পরে ময়মনসিংহ মেডিকেল কলেজ হাসপাতালে নেওয়ার পথে তিনি মারা যান। পরে গত ৩১ জানুয়ারি শেরপুর পুলিশ সুপারের কার্যালয়ে এক সংবাদ সম্মেলনে জানানো হয়, ২৩৪ জন নামীয় এবং আরও ৪০০ থেকে ৫০০ জনকে অজ্ঞাতনামা আসামি করে নিহত জামায়াত নেতার স্ত্রী মোছা. মার্জিয়া ঝিনাইগাতী থানায় মামলা দায়ের করেন। বিডি প্রতিদিন\/কেএইচটি","url":"https:\/\/www.bd-pratidin.com\/national\/2026\/02\/02\/1212253","date":1770023948000,"language":"bn","token_count":142,"source":"Bangladesh Pratidin"}
{"title":"মার্কিন র‍্যাপার উইজ খলিফাকে ৯ মাসের কারাদণ্ড","body":"দক্ষিণ পূর্ব ইউরোপের দেশ রোমানিয়ায় মঞ্চে প্রকাশ্যে মাদক সেবনের অভিযোগ মার্কিন র‍্যাপার উইজ খলিফাকে নয় মাসের কারাদণ্ড দিয়েছেন দেশটির একটি আদালত। স্থানীয় সময় শুক্রবার (১৮ ডিসেম্বর) এই রায় ঘোষণা করা হয়। গত বছর রোমানিয়ার কোস্টিনেস্তিতে অনুষ্ঠিত ‘বিচ, প্লিজ’ নামের একটি কনসার্টে পারফর্ম করার সময় প্রকাশ্যে মাদক সেবন করেন উইজ খলিফা। ওই অভিযোগে তাকে গ্রেফতার করা হয়। এরপর সেই ঘটনায় তাকে কারাদণ্ড দেওয়া হয়েছে। রোমানিয়ার জাতীয় সংবাদ সংস্থা অ্যাগারপ্রেসের বরাত দিয়ে বার্তা সংস্থা এএফপি জানিয়েছে, গতকাল বৃহস্পতিবার (১৮ ডিসেম্বর) সাজাপ্রাপ্ত পিটসবার্গের এই র‍্যাপারকে ‘ব্যক্তিগত ব্যবহারের জন্য বিপজ্জনক ওষুধ, অধিকার ছাড়াই, রাখার’ অভিযোগে দোষী সাব্যস্ত করা হয়েছে। এর আগে প্রাথমিক রায়ে রোমানিয়ার আদালত তাকে ৩ হাজার ৬০০ রোমানিয়ান লেই (প্রায় ৯৬ হাজার টাকা) জরিমানা করেছিলেন। কিন্তু এক আপিলের পর সেই সিদ্ধান্ত বাতিল করে তাকে সরাসরি কারাদণ্ডের নির্দেশ দেন আদালত। এই সাজা ঘোষণার সময় উইজ খলিফা আদালতে উপস্থিত ছিলেন না। কারণ তিনি যুক্তরাষ্ট্রে অবস্থান করছেন। সম্প্রতি ক্যালিফোর্নিয়ায় পারফর্ম করেছেন এই শিল্পী।তবে ১০ বার গ্র্যামি মনোনয়ন পাওয়া এই শিল্পীর পক্ষ থেকে রায়ের বিষয়ে এখনও কোনো আনুষ্ঠানিক মন্তব্য পাওয়া যায়নি। উইজ খলিফা তরুণদের কাছে একজন জনপ্রিয় তারকা। হাজার হাজার তরুণের সামনে তার এমন কর্মকাণ্ড অবৈধ আচরণকে স্বাভাবিক হিসেবে তুলে ধরেছে, যা সমাজ ও তরুণ প্রজন্মকে মাদক গ্রহণে উৎসাহিত করতে পারে। উল্লেখ্য, উইজ খলিফার আসল নাম থমাস ক্যামেরন জিব্রিল। ‘ব্ল্যাক অ্যান্ড ইয়েলো’ ও ‘সি ইউ অ্যাগেইন’-এর মতো জনপ্রিয় গানের স্রষ্টা উইজ খলিফা দীর্ঘদিন ধরেই গাঁজা সেবক হিসেবে পরিচিত। ২০১৬ সালে তিনি নিজের একটি মারিজুয়ানা ব্র্যান্ডও চালু করেছিলেন। বিডি প্রতিদিন\/কামাল","url":"https:\/\/www.bd-pratidin.com\/entertainment\/2025\/12\/19\/1193979","date":1766154544000,"language":"bn","token_count":233,"source":"Bangladesh Pratidin"}
{"title":"কৌশলগত ‘চিকেনস নেক’ করিডরে ভূগর্ভস্থ রেলপথ নির্মাণের পরিকল্পনা ভারতের","body":"ভারতের উত্তর-পূর্বাঞ্চলকে দেশের বাকি অংশের সঙ্গে যুক্ত করা পশ্চিমবঙ্গের শিলিগুড়ি করিডরে শিগগিরই ভূগর্ভস্থ রেললাইন বসাতে যাচ্ছে ভারত। সোমবার এই ঘোষণা দেন কেন্দ্রীয় রেলমন্ত্রী অশ্বিনী বৈষ্ণব। এক প্রতিবেদনে এ খবর দিয়েছে অনলাইন টাইমস অব ইন্ডিয়া। এতে আরও বলা হয়, ‘চিকেনস নেক’ নামে পরিচিত এই করিডরটি সবচেয়ে সংকীর্ণ স্থানে মাত্র ২০ থেকে ২৫ কিলোমিটার চওড়া। এটি ভারতের অন্যতম সবচেয়ে ঝুঁকিপূর্ণ কৌশলগত অঞ্চল হিসেবে বিবেচিত। করিডরটির এক পাশে নেপাল, ভুটান ও বাংলাদেশ। আর তারও বাইরে রয়েছে চীন। কেন্দ্রীয় বাজেটে রেল মন্ত্রণালয়ের বরাদ্দ নিয়ে ভিডিও কনফারেন্সের মাধ্যমে কথা বলতে গিয়ে অশ্বিনী বৈষ্ণব সাংবাদিকদের বলেন, উত্তর-পূর্বাঞ্চলকে দেশের বাকি অংশের সঙ্গে যুক্ত করা ৪০ কিলোমিটার দীর্ঘ এই কৌশলগত করিডরের জন্য বিশেষ পরিকল্পনা নেয়া হয়েছে। এখানে ভূগর্ভস্থ রেললাইন বসানো এবং বিদ্যমান রেলপথকে চার লাইনে উন্নীত করার পরিকল্পনা চলছে। নর্থইস্ট ফ্রন্টিয়ার রেলওয়ে (এনএফআর)-এর মহাব্যবস্থাপক চেতন কুমার শ্রিবাস্তব জানান, পশ্চিমবঙ্গের তিন মাইল হাট থেকে রাঙাপানি স্টেশনের মধ্যবর্তী অংশে এই ভূগর্ভস্থ রেলপথ নির্মিত হবে। তিনি বলেন, নিরাপত্তার দৃষ্টিকোণ থেকে এই ভূগর্ভস্থ অংশটি অত্যন্ত গুরুত্বপূর্ণ। ভারতের কাছে শিলিগুড়ি করিডর দীর্ঘদিন ধরেই এক ধরনের ঝুঁকিপূর্ণ স্থান হিসেবে বিবেচিত। ২০১৭ সালের ডোকলাম সংকটের সময় সামরিক পরিকল্পনাকারীরা প্রকাশ্যেই এই অঞ্চলের ভঙ্গুরতার কথা বলেন। এখানে সামান্য কোনো বিঘ্ন ঘটলেই উত্তর-পূর্বাঞ্চল কার্যত বিচ্ছিন্ন হয়ে যেতে পারে। যোগান ব্যবস্থা ও সেনা চলাচল মারাত্মকভাবে ব্যাহত হতে পারে। বিডি-প্রতিদিন\/শআ","url":"https:\/\/www.bd-pratidin.com\/international-news\/2026\/02\/03\/1212675","date":1770109529000,"language":"bn","token_count":200,"source":"Bangladesh Pratidin"}
{"title":"ওয়াইফাই হ্যাকিং থেকে বাঁচতে রাউটারের অপশন বদলানো জরুরি, যেভাবে করবেন","body":"বাড়ির ওয়াইফাই নেটওয়ার্কের সব গুরুত্বপূর্ণ তথ্য ও নিরাপত্তা সেটিংস সংরক্ষিত থাকে রাউটারের একটি ওয়েব ইন্টারফেসে। এখান থেকেই নেটওয়ার্কের নাম (SSID) পরিবর্তন, পাসওয়ার্ড আপডেট, সিকিউরিটি লেভেল নির্ধারণসহ নানা গুরুত্বপূর্ণ নিয়ন্ত্রণ করা যায়। তবে এসব পরিবর্তন করতে হলে আগে জানতে হবে রাউটারের আইপি অ্যাড্রেস, ইউজারনেম ও পাসওয়ার্ড। কীভাবে রাউটারের সেটিংসে ঢুকবেন এবং কোন অপশনগুলো পরিবর্তন করা জরুরি কীভাবে জানবেন রাউটারের আইপি অ্যাড্রেস? রাউটারের সেটিংসে ঢোকার প্রথম ধাপ হলো এর আইপি অ্যাড্রেস জানা। সাধারণত এটি ১৯২.১৬৮.১.১ হয়ে থাকে, তবে সব ক্ষেত্রে এক নয়। উইন্ডোজ ব্যবহারকারীদের জন্য উইন্ডোজ ১১ : সেটিংস > নেটওয়ার্ক অ্যান্ড ইন্টারনেট > অ্যাডভান্স নেটওয়ার্ক সেটিংস > হার্ডওয়্যার অ্যান্ড কানেকশন প্রপার্টিস উইন্ডোজ ১১: সেটিংস > নেটওয়ার্ক অ্যান্ড ইন্টারনেট >> স্টেটাস > ভিউ হার্ডওয়্যার অ্যান্ড কানেকশন প্রপার্টিস এখানে ইথারেটেন বা ওয়াইফাই অপশনের নিচে ডিফল্ট গেটওয়ে হিসেবে যে নম্বরটি দেখাবে, সেটিই রাউটারের আইপি। অন্যভাবে কমান্ড প্রম্পট খুলে আইপিকনফিগ লিখে এন্টার দিলেও ডিফল্ট গেটওয়ে অংশে আইপি ঠিকানা পাওয়া যাবে। ম্যাক ব্যবহারকারীদের জন্য অ্যাপল মেনু > সিস্টেম সেটিংস > ওয়াইফাই > কানেকটেড নেটওয়ার্ক > ডিটেইলস > টিসিপি\/আইপি এখানেই রাউটারের আইপি অ্যাড্রেস দেখা যাবে। লগইন তথ্য না জানলে কী করবেন? আইপি অ্যাড্রেস ব্রাউজারে লিখলে রাউটারের ইউজারনেম ও পাসওয়ার্ড চাইবে। এটি সাধারণত ওয়াইফাই পাসওয়ার্ডের থেকে আলাদা। সব চেষ্টা ব্যর্থ হলে শেষ উপায় হলো রাউটার রিসেট করা। রাউটারের ছোট রিসেট বোতামে পিন বা পেপার ক্লিপ দিয়ে প্রায় ১০ সেকেন্ড চেপে ধরলে সেটিংস ডিফল্টে ফিরে যাবে। রাউটারের কোন সেটিংসগুলো বদলানো জরুরি? রাউটারের ফার্মওয়্যারে ঢোকার পর আপনি নেটওয়ার্কের নাম, অ্যাডমিন পাসওয়ার্ড, ওয়াইফাই পাসওয়ার্ড, সিকিউরিটি সেটিংস, গেস্ট নেটওয়ার্ক ও প্যারেন্টাল কন্ট্রোলসহ নানা অপশন নিয়ন্ত্রণ করতে পারবেন। বিশেষজ্ঞরা যেগুলো পরিবর্তনের পরামর্শ দেন— ওয়াইফাই পাসওয়ার্ড ও সিকিউরিটি আপডেট করুন ওয়্যারলেস বা ওয়াইফাই সেকশনে গিয়ে ওয়াইফাই নাম ও পাসওয়ার্ড পরিবর্তন করা যায়। রাউটারের ব্র্যান্ড নাম যদি এখনো ওয়াইফাই নাম হিসেবে থাকে, সেটিও বদলে নেওয়া ভালো। সিকিউরিটি সেটিংসে নিশ্চিত করুন— সব পরিবর্তন শেষে সেটিংস Apply করে ব্রাউজার বন্ধ করলেই কাজ শেষ। বিডি-প্রতিদিন\/সুজন","url":"https:\/\/www.bd-pratidin.com\/tech-world\/2026\/02\/04\/1213114","date":1770220851000,"language":"bn","token_count":297,"source":"Bangladesh Pratidin"}
{"title":"এখনো নাঈমের ‘ময়না’ শাবনাজ","body":"শাবনাজ-নাঈম ১৯৯১ সালে দুজন অভিনয়ে এসে একে অপরকে ভালোবেসে বিয়ে করেন। বিবাহিত জীবনের দীর্ঘ একটা লম্বা সময় পার করলেও তাদের ভালোবাসায় কখনো এতটুকু ছেদ পড়েনি। এখনো তারা তাদের প্রেম কাহিনি নিয়ে খুশিতে মেতে ওঠেন। সাবলীলভাবে বলে যান সেই রোমাঞ্চকর দিনের গল্পগুলো। এমনই একটি গল্পের অবতারণা করতে গিয়ে কীভাবে প্রেমের শুরু সেই গল্প বললেন শাবনাজ। তিনি বলেন, ‘নাঈমের জন্য মেয়েরা তো অনেক পাগল ছিল। আমি বুঝতে পারতাম। তবে আমার যে ওকে ভালো লাগত, তা বুঝতে দিতাম না। দেখতে তো আমিও কম সুন্দরী ছিলাম না (হাসি)। আমিও ভাব নিয়ে থাকতাম। সে কথা না বললে আমিও বলব না, এমনটাই ছিল হাবভাব।’ ছবিতে অভিনয়ের তিন বছরের মাথায় শাবনাজ ও নাঈম দুজনে বিয়ের সিদ্ধান্ত নেন। ১৯৯৪ সালের ৫ অক্টোবর তারা ভালোবেসে বিয়ে করেন। ‘বিষের বাঁশি’ নামের ছবিতে শাবনাজের চরিত্রের নাম ছিল ‘ময়না’। আর এ ছবিতে অভিনয় করতে গিয়ে দুজনের প্রেমের শুরু, তাই শাবনাজকে এই নামেই ডাকা শুরু করেন নাঈম। শাবনাজ বলেন, ‘যেহেতু আমাদের প্রেমের শুরু এই ছবিতে, তাই নাঈম আমাকে ওই নামে ডাকে। এখনো ওই নামে সে আমাকে ডাকে।’","url":"https:\/\/www.bd-pratidin.com\/entertainment-news\/2026\/01\/24\/1208398","date":1769191200000,"language":"bn","token_count":164,"source":"Bangladesh Pratidin"}
{"title":"আফগানিস্তানে তুষারপাত ও ভারী বৃষ্টিতে মৃত্যু ৬১","body":"আফগানিস্তানে তুষারপাত ও ভারী বর্ষণে অন্তত ৬১ জনের প্রাণহানি ঘটেছে। গত তিন দিনে দেশটিতে প্রাকৃতিক এ দুর্যোগে আরও অনেকে আহত হয়েছে বলে দেশটির দুর্যোগ ব্যবস্থাপনা কর্তৃপক্ষ জানিয়েছে। সমাজমাধ্যম এক্সে দেওয়া পোস্টে আফগানিস্তানের জাতীয় দুর্যোগ ব্যবস্থাপনা কর্তৃপক্ষ (এএনডিএমএ) বলেছে, তিন দিনে তুষারপাত ও ভারী বৃষ্টিপাতে দেশজুড়ে ৬১ জন নিহত ও ১১০ জন আহত হয়েছে। এ ছাড়া বিভিন্ন প্রান্তে ৪৫৮টি ঘর আংশিক অথবা পুরোপুরি ধ্বংস হয়েছে। তবে এ দুর্যোগে হতাহত ও ক্ষয়ক্ষতির পরিমাণ আরও বাড়তে পারে বলে আশঙ্কা প্রকাশ করেছে এএনডিএমএ। -এএফপি এএনডিএমএর প্রকাশিত মানচিত্র অনুযায়ী, বুধবার থেকে শুক্রবারের মধ্যে দেশটির মধ্যাঞ্চল ও উত্তরাঞ্চলের বিভিন্ন প্রদেশে হতাহতের ওই ঘটনা ঘটেছে। ভারী তুষারপাতে বিভিন্ন প্রদেশ ও রাজধানী কাবুলে কয়েক দিনে সড়ক দুর্ঘটনাও ঘটেছে। দুর্বল অবকাঠামোর কারণে দেশটির প্রত্যন্ত এলাকা প্রায়ই প্রাণঘাতী বন্যা, ভূমিধস ও ঝড়ের কবলে ক্ষয়ক্ষতির মুখে পড়ে। দেশটিতে এ ধরনের চরম আবহাওয়া স্থানীয় বিভিন্ন জনগোষ্ঠীকে আরও বেশি অসহায় করে তোলে।","url":"https:\/\/www.bd-pratidin.com\/international\/2026\/01\/25\/1208921","date":1769277600000,"language":"bn","token_count":139,"source":"Bangladesh Pratidin"}
{"title":"গণহত্যার বেলায় শাহরুখ কেন চুপ?","body":"অস্থির রাজনৈতিক ও সামাজিক আবহে বলিউড বাদশা শাহরুখ খানের সাম্প্রতিক নীরবতা বারবার আলোচনায় আসছে। যখন ভারতের অভ্যন্তরে মুসলমানরা নানাবিধ প্রতিকূলতার সম্মুখীন হচ্ছেন এবং আন্তর্জাতিক মঞ্চে গাজায় গণহত্যা নিয়ে বিশ্বজুড়ে ক্ষোভ, তখন ভারতের এই মেগাস্টারের নীরবতাই এক নতুন বিতর্কের জন্ম দিচ্ছে। সমালোচকরা বলছেন, এই নীরবতাই তার সাফল্যের চাবিকাঠি, রাষ্ট্রের এক প্রকার সম্মতি, যা তার বিলাসবহুল জীবনযাত্রার প্রবেশ মূল্য। মিডলইস্ট আইর প্রতিবেদন অনুযায়ী, ভারত অধিকৃত কাশ্মীরে ইসরায়েলি কৌশল ব্যবহার করে কাশ্মীরি মুসলমানদের বিভক্ত, নিয়ন্ত্রণ ও শান্ত করার চেষ্টা চলছে। অন্যদিকে। তাদের নতুন নীতিমালার লক্ষ্য উপত্যকার জনতাত্ত্বিক ভারসাম্য বদলে দেওয়া। ভারতে যখন মুসলমানদের জীবন দুর্বিষহ হচ্ছে, তখন এই পরিস্থিতিতে শাহরুখ খানের নীরবতা আরও প্রকট হচ্ছে বলে অভিযোগ। তার সমর্থকরা যদিও আরিয়ান খানের হয়রানি বা সাম্প্রতিক সিনেমা যেমন পাঠান ও জওয়ানে কথিত সূক্ষ্ম বিদ্রোহের কথা তুলে ধরেন। তবে সমালোচকরা একে সম্মতির উপর নির্ভরশীল সাফল্যের প্রমাণ হিসেবে দেখছেন। জওয়ানের জন্য জাতীয় পুরস্কার প্রাপ্তি প্রমাণ করে, চলচ্চিত্রটি আসলে কতটা বিদ্রোহীছিল। গাজায় ইসরায়েলি গণহত্যা শুরু হওয়ার পর, এই নীরবতা আরও ঘনীভূত হয়েছে। নিবন্ধে উল্লেখ করা হয়েছে, যখন ভারতসহ অন্যান্য দেশে ফিলিস্তিনের পক্ষে দাঁড়ানোর সাহস দেখানোয় মুসলমান কর্মী ও সাধারণ মানুষকে হয়রানি, আটক এবং শহর থেকে বিতাড়িত করা হয়েছে, এমনকি আমেরিকার ফাস্ট-ফুড চেইনগুলোর সামনে বয়কটের আহ্বান জানানো হয়েছে, তখনও শাহরুখ খান প্রকাশ্যে অনুপস্থিত ছিলেন। বরং এই বছরের মে মাসে, যখন বিশ্বজুড়ে এই গণহত্যার বিরুদ্ধে প্রতিবাদ তুঙ্গে, শিল্পী ও ছাত্ররা তাদের বিশ্ববিদ্যালয় ও সাংস্কৃতিক প্রতিষ্ঠানগুলোর কাছে অবস্থান নেওয়ার দাবি জানাচ্ছে, তখন খান নিউইয়র্কে মেট গালায় আত্মপ্রকাশ করেন। প্রতিবাদকারীরা যখন মেট গালার বাইরে বিক্ষোভ করছেন, তখন খান সব্যসাচী ডিজাইন করা কালো উলের কোট এবং গলায় অলংকারের স্তর নিয়ে রেড কার্পেটে উপস্থিত হন। ভারতীয় গণমাধ্যম যথারীতি প্রেক্ষাপট উপেক্ষা করে তাঁর এই উপস্থিতিকে ঐতিহাসিক আখ্যা দেয়। ভারতের প্রধানমন্ত্রী নরেন্দ্র মোদীর জন্মদিনে সেপ্টেম্বরে শাহরুখ খান এক্স (টুইটার)-এ একটি বার্তা পোস্ট করেন। যেখানে তিনি লেখেন, আজ পিএম মোদির ৭৫তম জন্মদিনে আমি তাকে আমার শুভেচ্ছা জানাই। আপনার ছোট শহর থেকে বিশ্ব মঞ্চে যাত্রা খুবই অনুপ্রেরণামূলক। আপনার এই যাত্রায় দেশের প্রতি আপনার শৃঙ্খলা, কঠোর পরিশ্রম ও নিষ্ঠা দেখা যায়। ৭৫ বছর বয়সেও আপনার শক্তি আমাদের মতো তরুণদেরও হার মানায়। আমি প্রার্থনা করি আপনি সর্বদা সুস্থ ও সুখী থাকুন। এই জন্মদিনের প্রশংসা বলিউডের অন্যান্য তারকাদের থেকেও এসেছিল, যা তাদের রাজনৈতিক আনুগত্যের আরও একটি উদাহরণ বলে বিবেচিত হচ্ছে। অক্টোবরে, গাজায় একটি কথিত যুদ্ধবিরতি শুরু হওয়ার পর, বলিউডের তিন খান আমির, সালমান ও শাহরুখ সৌদি আরবে জয় ফেস্টিভ্যালে উপস্থিত হন। এই ইভেন্টটিকে সৌদির নিজস্ব অপরাধ থেকে মনোযোগ সরানোর একটি কৌশল হিসেবে দেখা হয়। সেখানে, এই ত্রয়ী নিজেরা নিজেদের প্রশংসা করেন এবং একত্রে একটি চলচ্চিত্র নির্মাণের জন্য সৌদি রাজপরিবার ও ধনকুবেরদের কাছে অর্থায়নের আহ্বান জানান। বিডি প্রতিদিন\/নাজমুল","url":"https:\/\/www.bd-pratidin.com\/entertainment\/2025\/11\/03\/1175377","date":1762173717000,"language":"bn","token_count":407,"source":"Bangladesh Pratidin"}
{"title":"একনেক সভায় ৪৫ হাজার ১৯১ কোটি টাকার ২৫ প্রকল্প অনুমোদন","body":"জাতীয় অর্থনৈতিক পরিষদের নির্বাহী কমিটি (একনেক) ৪৫ হাজার ১৯১ কোটি ২৭ লাখ টাকা ব্যয়সম্বলিত ২৫টি প্রকল্প অনুমোদন করেছে। এর মধ্যে সরকারের নিজস্ব অর্থায়ন ১০ হাজার ৮৮১ কোটি ৪০ লাখ টাকা, প্রকল্প ঋণ ৩২ হাজার ১৮ কোটি ৯ লাখ টাকা এবং সংস্থার নিজস্ব অর্থায়ন ২ হাজার ২৯১ কোটি ৭৮ লাখ টাকা। রবিবার প্রধান উপদেষ্টা এবং একনেক চেয়ারপারসন ড. মুহাম্মদ ইউনুসের সভাপতিত্বে পরিকল্পনা কমিশন চত্বরে এনইসি সম্মেলন কক্ষে অনুষ্ঠিত একনেক সভায় এ অনুমোদন দেওয়া হয়েছে। এর মধ্যে নতুন প্রকল্প ১৪টি, সংশোধিত প্রকল্প ৬টি এবং মেয়াদ বৃদ্ধি প্রকল্প ৫টি। আজকের সভায় অনুমোদিত ২৫টি প্রকল্প হলো: সড়ক পরিবহন ও সেতু মন্ত্রণালয়ের ০২টি প্রকল্প- (১) “রাঙামাটি (মানিকছড়ি)-মহালছড়ি-খাগড়াছড়ি আঞ্চলিক মহাসড়ক (আর-১৬২) প্রশস্তকরণ ও যথাযথমানে উন্নীতকরণ প্রকল্প” (২) “মুন্সীগঞ্জ সড়ক বিভাগাধীন ৩টি আঞ্চলিক মহাসড়ক ও ১টি জেলা মহাসড়ক যথাযথ মান ও প্রশস্ততায় উন্নীতকরণ প্রকল্প”। গৃহায়ন ও গণপূর্ত মন্ত্রণালয়ের ০১টি প্রকল্প- “চট্টগ্রাম শহরের লালখান বাজার হতে শাহ আমানত বিমানবন্দর পর্যন্ত এলিভেটেড এক্সপ্রেসওয়ে নির্মাণ (২য় সংশোধিত) প্রকল্প”। বেসামরিক বিমান পরিবহন ও পর্যটন মন্ত্রণালয়ের ০২টি প্রকল্প- (১) “চট্টগ্রাম শাহ আমানত আন্তর্জাতিক বিমানবন্দরে বিদ্যমান রানওয়ে ও ট্যাক্সিওয়ের শক্তিবৃদ্ধিকরণ (১ম সংশোধিত) প্রকল্প” (২) “চট্টগ্রামস্থ পারকিতে পর্যটন সুবিধাদি প্রবর্তন (২য় সংশোধিত) প্রকল্প”। স্থানীয় সরকার, পল্লী উন্নয়ন ও সমবায় মন্ত্রণালয়ের ০২টি প্রকল্প- (১) “স্যানিটেশনে নারী উদ্যোক্তা” প্রকল্প (২) কুমিল্লা জেলার গুরুত্বপূর্ণ গ্রামীণ অবকাঠামো উন্নয়ন প্রকল্প। স্বরাষ্ট্র মন্ত্রণালয়ের ০২টি প্রকল্প- (১) দেশের বিভিন্ন স্থানে ফাঁড়ি\/তদন্ত কেন্দ্র, ক্যাম্প, নৌ-পুলিশ কেন্দ্র, রেলওয়ে পুলিশ থানা ও আউটপোস্ট, ট্যুরিস্ট পুলিশ সেন্টার এবং হাইওয়ে পুলিশের জন্য থানা\/আউটপোস্ট নির্মাণ প্রকল্প (২) “মাদকদ্রব্য নিয়ন্ত্রণ অধিদফতরের জেলা কার্যালয় নির্মাণ (১ম পর্যায়)” প্রকল্প। বাংলাদেশ রেলওয়ে মন্ত্রণালয়ের ০১টি প্রকল্প-“দোহাজারী হয়ে রামু হয়ে কক্সবাজার এবং রামু হতে মিয়ানমারের নিকটে গুনদুম পর্যন্ত সিঙ্গেল লাইন ডুয়েল গেজ ট্র্যাক নির্মাণ (২য় সংশোধিত) প্রকল্প”। যুব ও ক্রীড়া মন্ত্রণালয়ের ০১টি প্রকল্প- “দেশের ৬৪ জেলায় শিক্ষিত কর্মপ্রত্যাশী যুবদের ফ্রিল্যান্সিং প্রশিক্ষণের মাধ্যমে কর্মসংস্থান সৃষ্টি প্রকল্প (১ম সংশোধিত)”। বস্ত্র ও পাট মন্ত্রণালয়ের ০২টি প্রকল্প- (১) “সিলেট টেক্সটাইল ইঞ্জিনিয়ারিং কলেজ স্থাপন (২য় সংশোধিত) প্রকল্প” (২) “সিলেট টেক্সটাইল ইনস্টিটিউট স্থাপন (২য় সংশোধিত) প্রকল্প”। প্রাথমিক ও গণশিক্ষা মন্ত্রণালয়ের ০১টি প্রকল্প- “বিদ্যালয় বহির্ভূত শিশুদের জন্য বিকল্প শিক্ষার সুযোগ” প্রকল্প। স্বাস্থ্য শিক্ষা ও পরিবার কল্যাণ মন্ত্রণালয়ের ০২টি প্রকল্প- (১) “Establishment of a 1,000-bed Bangladesh-China Friendship General Hospital to provide advanced medical services to the people of the northern region and neighboring countries” প্রকল্প (২) “Health and Nutrition Services Improvement and System Strengthening Project”। কৃষি মন্ত্রণালয়ের ০২টি প্রকল্প- (১) “আশুগঞ্জ-পলাশ সবুজ প্রকল্প” (২) “স্মলহোল্ডার এগ্রিকালচারাল কম্পিটিটিভনেস প্রজেক্ট (এসএসসিপি) (৩য় সংশোধিত)” প্রকল্প। পানি সম্পদ মন্ত্রণালয়ের ০৬টি প্রকল্প- (১) “পঞ্চগড় ও ঠাকুরগাঁও জেলার নদীসমূহের টেকসই ব্যবস্থাপনা প্রকল্প (১ম অংশ)” (২) “চাঁপাইনবাবগঞ্জ জেলার সদর উপজেলায় মহানন্দা নদী ড্রেজিং ও রাবার ড্যাম” প্রকল্প (৩) “চাঁপাইনবাবগঞ্জ জেলার পদ্মা নদীর উভয় তীর সংরক্ষণ (১ম অংশ)” প্রকল্প (৪) তেঁতুলিয়া নদীর ভাঙন হতে বরিশাল জেলার মেহেন্দিগঞ্জ উপজেলার বিভিন্ন এলাকা রক্ষাকরণ প্রকল্প (৫) “শরীয়তপুর জেলার জাজিরা উপজেলার পদ্মা নদীর ডান তীরের ভাঙন হতে মাঝিরঘাট জিরো পয়েন্ট এলাকা রক্ষা (১ম সংশোধিত)” প্রকল্প (৬) আড়িয়াল বিল এলাকার জীবনযাত্রার মান উন্নয়নের লক্ষ্যে পানি ও ভূমি সম্পদের সমন্বিত ব্যবস্থাপনা প্রকল্প। বিজ্ঞান ও প্রযুক্তি মন্ত্রণালয়ের ০১টি প্রকল্প- “রূপপুর পারমাণবিক বিদ্যুৎকেন্দ্র নির্মাণ প্রকল্প (১ম সংশোধিত)”। সভায় মাননীয় পরিকল্পনা উপদেষ্টা কর্তৃক ইতোমধ্যে অনুমোদিত ৫০ কোটি টাকার কম ব্যয়সম্বলিত ১০টি প্রকল্প সম্পর্কে একনেক সভায় অবহিত করা হয়। সেগুলো হলো- ১. নির্বাচিত ০৯টি সরকারি কলেজের উন্নয়ন (১ম সংশোধিত) প্রকল্প ২. বাংলাদেশ ইউনিভার্সিটি অব প্রফেশনালস (বিইউপি)-এর উন্নয়ন—১ম পর্যায় (২য় সংশোধিত) ৩. সদর দফতর ও জেলা কার্যালয় স্থাপনের মাধ্যমে শিক্ষা প্রকৌশল অধিদফতর শক্তিশালীকরণ (২য় সংশোধিত) প্রকল্প ৪. বঙ্গবন্ধু শেখ মুজিবুর রহমান মহাকাশ ও অবলোকন কেন্দ্র (১ম সংশোধিত) শীর্ষক প্রকল্পের কাজ অসমাপ্ত রেখে সমাপ্তকরণ প্রকল্প ৫. নভোথিয়েটার খুলনা স্থাপন (১ম সংশোধিত) শীর্ষক প্রকল্পের কাজ অসমাপ্ত রেখে সমাপ্তকরণ প্রকল্প ৬. Supporting PEDP5 Preparation and Implementation Readiness through Learning Enhancement and Acceleration in Primary Education (LEAP Bangladesh) ৭. ফায়ার সার্ভিস ও সিভিল ডিফেন্স অধিদফতরের অ্যাম্বুলেন্স সেবা সম্প্রসারণ (ফেজ-২) (১ম সংশোধিত) প্রকল্প ৮. র‍্যাব ফোর্সেস সদর দফতর নির্মাণ প্রকল্প (১ম সংশোধিত) ৯. নড়াইল শহরাংশের জাতীয় মহাসড়ক (এন-৮০৬) প্রশস্তকরণ ও উন্নয়ন (১ম সংশোধিত) ১০. সৈয়দপুর ১৫০ মেঃ ওঃ +১০% সিম্পল সাইকেল (এইচএসডি ভিত্তিক) বিদ্যুৎকেন্দ্র নির্মাণ (২য় সংশোধিত) এছাড়া প্রকল্পের ০১টি নাম- “বঙ্গবন্ধু শেখ মুজিবুর রহমান মেরিটাইম ইউনিভার্সিটি, বাংলাদেশ-এর স্থায়ী ক্যাম্পাস প্রতিষ্ঠা”-এর পরিবর্তে “বাংলাদেশ মেরিটাইম ইউনিভার্সিটির স্থায়ী ক্যাম্পাস প্রতিষ্ঠা” করা হয়েছে। পরিকল্পনা উপদেষ্টা ওয়াহিদউদ্দিন মাহমুদ, অর্থ উপদেষ্টা ড. সালেহউদ্দিন আহমেদ, পররাষ্ট্র উপদেষ্টা মো. তৌহিদ হোসেন, খাদ্য ও ভূমি উপদেষ্টা আলী ইমাম মজুমদার, স্বরাষ্ট্র ও কৃষি উপদেষ্টা লেফটেন্যান্ট জেনারেল মো. জাহাঙ্গীর আলম চৌধুরী (অব.), বিদ্যুৎ, জ্বালানি ও খনিজ সম্পদ, সড়ক পরিবহন ও সেতু এবং রেলপথ উপদেষ্টা মুহাম্মদ ফাওজুল কবির খান, পরিবেশ, বন ও জলবায়ু পরিবর্তন এবং পানি সম্পদ উপদেষ্টা সৈয়দা রিজওয়ানা হাসান, প্রাথমিক ও গণশিক্ষা উপদেষ্টা অধ্যাপক ডা. বিধান রঞ্জন রায় পোদ্দার, বাণিজ্য, বস্ত্র ও পাট এবং বেসামরিক বিমান পরিবহন ও পর্যটন উপদেষ্টা শেখ বশিরউদ্দীন, স্বাস্থ্য ও পরিবার কল্যাণ উপদেষ্টা নূরজাহান বেগম এবং স্বাস্থ্য ও পরিবার কল্যাণ বিশেষ সহকারী অধ্যাপক ডা. মো. সায়েদুর রহমানসহ সংশ্লিষ্ট ঊর্ধ্বতন সরকারি কর্মকর্তারা সভায় অংশগ্রহণ করেন। বিডি প্রতিদিন\/একেএ","url":"https:\/\/www.bd-pratidin.com\/national\/2026\/01\/25\/1209049","date":1769333789000,"language":"bn","token_count":766,"source":"Bangladesh Pratidin"}
{"title":"রুবাবা দৌলাকে নিয়ে রসিকতা, তোপের মুখে অভিনেতা ইরফান সাজ্জাদ","body":"কিছুদিন আগেই বাংলাদেশ ক্রিকেট বোর্ডের (বিসিবি) নতুন পরিচালক হিসেবে নিযুক্ত হয়েছেন করপোরেট ব্যক্তিত্ব ও নারী ক্রীড়া সংগঠক রুবাবা দৌলা। সোমবার প্রথম বোর্ড সভাতেও অংশ নেন এই নারী পরিচালক। কিন্তু এর পরদিনই তাকে নিয়ে সামাজিক মাধ্যমে একটি মন্তব্য করে সমালোচনার মুখে পড়লেন অভিনেতা ইরফান সাজ্জাদ। ফেসবুকে রুবাবা দৌলার একটি স্থিরচিত্র পোস্ট করে নিজের ফেসবুকে তিনি লিখেছিলেন, ‘এরপরও যদি পোলাপান পারফরম্যান্স না করতে পারে, তাহলে আর আশা নেই।’ অভিনেতার এই পোস্টটি কিছু নেটিজেনের কাছে অসম্মানজনক মনে হয়েছে। অনেকেই পোস্টটি নিয়ে ইরফান সাজ্জাদের সমালোচনা করেছেন। যদিও সমালোচনার মুখে এরই মধ্যে ইরফান সাজ্জাদ তার ফেসবুক থেকে পোস্টটি সরিয়ে ফেলেছেন। তিনি এ নিয়ে এক ব্যাখ্যা জানান, ‘আমি একজন সাধারণ মানুষ এবং বাংলাদেশের ক্রিকেটের ভক্ত। আমার পোস্টটি ব্যঙ্গাত্মক ছিল। রুবাবা আপু আমার ক্রাশ, তাকে স্বাগত জানাচ্ছিলাম। বলতে চেয়েছিলাম এত সুন্দর ও মেধাবী একজন ব্যক্তি বিসিবিতে যোগ দিয়েছেন, তারপরও যদি খেলোয়াড়রা অনুপ্রাণিত না হন, তবে কখনোই হবে না। অনেকেই ভুল বুঝেছে, তাই পোস্টটি ডিলিট করছি। এখন তো কিছু পোস্ট করলেই মানুষ উল্টাপাল্টা মন্তব্য করে বলেও জানান করেন অভিনেতা। বিডি-প্রতিদিন\/শআ","url":"https:\/\/www.bd-pratidin.com\/entertainment\/2025\/11\/05\/1176220","date":1762359006000,"language":"bn","token_count":162,"source":"Bangladesh Pratidin"}
{"title":"এবারের নির্বাচনে ভোট গণনায় দেরি হতে পারে: প্রেস সচিব","body":"প্রধান উপদেষ্টার প্রেস সচিব শফিকুল আলম বলেছেন, ত্রয়োদশ সংসদ নির্বাচন ও গণভোটের ভোট গণনায় দেরি হতে পারে। এ বছর সাধারণ নির্বাচনের পাশাপাশি রয়েছে একটি রেফারেন্ডাম, রয়েছে পোস্টাল ব্যালট, যার কারণে ভোট গণনায় কিছু দেরি হতে পারে। এ বিষয়ে যেন গুজব না ছড়ায় সেজন্য আপনারা আগেভাগেই সাধারণ মানুষকে জানিয়ে রাখবেন। নির্বাচনের সময় তথ্যের অবাধ প্রবাহ নিশ্চিতে উন্নত ইন্টারনেট সেবা দিতে চারটি মোবাইল ফোন কোম্পানিকে নির্দেশ দেয়া হয়েছে বলেও জানান তিনি। বুধবার বিকালে রাজধানীর বেইলি রোডের ফরেন সার্ভিস একাডেমিতে আয়োজিত এক প্রেস ব্রিফিংয়ে এ কথা জানান প্রেস সচিব। প্রেস সচিব আরও বলেন, বডি অন ক্যামেরার ছবি পেয়ে কুইক রেপন্স করা হবে। ২৫ হাজার ৫০০ বডি অন ক‍্যাম থাকবে পুলিশের কাছে। এর ফুটেজ সুরক্ষা অ‍্যাপে যুক্ত হবে, যা দেখে কুইক রেসপন্স নিশ্চিত করা হবে। ভোটের সময় বিদ্যুৎ সরবরাহ নিশ্চিতে প্রধান উপদেষ্টা নির্দেশনা দিয়েছেন এবং লুট হওয়া অস্ত্র উদ্ধারেও তিনি তাগিদ দিয়েছেন বলে জানান প্রেস সচিব। শফিকুল আলম বলেন, নির্বাচনের প্রস্তুতি নিয়ে সরকারের উচ্চপর্যায়ের জরুরি বৈঠক হয়েছে প্রধান উপদেষ্টার নেতৃত্বে। এতে নির্বাচনের নিরাপত্তা পর্যালোচনা করা হয়েছে। তিনি আরও বলেন, ভোটের সময় সশস্ত্র বাহিনীর সদস্যরা রিটার্নিং কর্মকর্তার অধীনে সমন্বয় করে কাজ করবেন। এ সময় ১ লাখ সেনা সদস্য, নৌ বাহিনীর ৫ হাজার, বিমান বাহিনীর সাড়ে ৩ হাজার সদস্য দায়িত্ব পালন করবেন। অন‍্য বাহিনীর সঙ্গে ফায়ার সার্ভিসও থাকবে। আরও থাকবে ৫০০ ড্রোন। এসময় পাবনা ১ ও ২ আসন নিয়ে শঙ্কা থাকলেও, দুই আসনসহ ৩০০ আসনেই নির্বাচন হবে। শফিকুল আলম বলেন, এবার নির্বাচনে অংশ নেবেন ১৮৪২ জন বৈধ প্রার্থী। দায়িত্বে থাকবেন ৬৯ জন রিটার্নিং অফিসার, ৬৫৭ জন জুডিশিয়াল ম‍্যাজিস্ট্রেট ও এক হাজার ৪৭ জন নির্বাহী ম‍্যাজিস্ট্রেট। যেখানে জেলা প্রশাসক জেলার আইন-শৃঙ্খলা কমিটির সভাপতি, উপজেলা নির্বাহী কর্মকর্তা উপজেলা আইনশৃঙ্খলা কমিটির সভাপতি। নির্বাচনী সুরক্ষা নামে একটি অ‍্যাপের মাধ্যমে আইনশৃঙ্খলা রক্ষাকারী বাহিনীর সদস্যরা সমন্বিভাবে কাজ করবেন। বিডি প্রতিদিন\/আরাফাত","url":"https:\/\/www.bd-pratidin.com\/national\/2026\/01\/21\/1207480","date":1768993348000,"language":"bn","token_count":278,"source":"Bangladesh Pratidin"}
{"title":"৫ জেলা জজ বদলি","body":"পাঁচ জেলা ও দায়রা জজ পদমর্যাদার বিচারককে বদলি করা হয়েছে। সুপ্রিম কোর্টের সঙ্গে পরামর্শ করে মঙ্গলবার (৩ ফেব্রুয়ারি) বাংলাদেশ জুডিশিয়াল সার্ভিসের পাঁচজন বিচারককে বদলি করে আইন মন্ত্রণালয়ের আইন ও বিচার বিভাগ থেকে প্রজ্ঞাপন জারি করা হয়েছে। বদলিকৃত বিচারকদের মধ্যে রয়েছেন- হাইকোর্ট বিভাগের রেজিস্ট্রার (বিচার) মোহাম্মদ মোয়াজ্জেম হোসেনকে মুন্সীগঞ্জের নারী ও শিশু নির্যাতন দমন ট্রাইব্যুনালের বিচারক (জেলা ও দায়রা জজ) করা হয়েছে। আপিল বিভাগের রেজিস্ট্রার মুহাম্মদ হাসানুজ্জামানকে ঢাকা বিশেষ জজ আদালত-১-এর বিশেষ জজ হিসেবে বদলি করা হয়েছে। হাইকোর্ট বিভাগের আরেক রেজিস্ট্রার (বিচার) শরীফুল আলম ভূঁঞাকে মুন্সীগঞ্জের ল্যান্ড সার্ভে আপিল ট্রাইব্যুনালের বিচারক হিসেবে নিয়োগ দেওয়া হয়েছে। আইন ও বিচার বিভাগে সংযুক্ত কর্মকর্তা বেগম ফাইজুন্নেছাকে মুন্সীগঞ্জ নারী ও শিশু নির্যাতন দমন ট্রাইব্যুনালের বিচারক হিসেবে বদলি করা হয়েছে। এছাড়া ঢাকা বিশেষ জজ আদালত-১-এর বিশেষ জজ আবুল কাশেমকে ময়মনসিংহ শ্রম আদালতের চেয়ারম্যান হিসেবে নিয়োগ দেওয়া হয়েছে। প্রজ্ঞাপনে বলা হয়েছে, মোয়াজ্জেম হোসেন, হাসানুজ্জামান ও শরীফুল আলম সুপ্রিমকোর্ট নির্ধারিত তারিখে দায়িত্ব হস্তান্তর করবেন। অন্য কর্মকর্তারা আগামী ৪ ফেব্রুয়ারি বর্তমান পদের দায়িত্ব বুঝিয়ে দিয়ে অবিলম্বে নতুন কর্মস্থলে যোগ দেবেন। বিডি প্রতিদিন\/আরাফাত","url":"https:\/\/www.bd-pratidin.com\/national\/2026\/02\/04\/1213007","date":1770204934000,"language":"bn","token_count":163,"source":"Bangladesh Pratidin"}
{"title":"পছন্দের চকলেটের সঙ্গে মিলিয়ে নিজের নাম রাখেন মিমি","body":"গত বছরের ২০ ডিসেম্বর ৫৭ বছরে পা রাখেন নন্দিত নির্মাতা-অভিনেত্রী আফসানা মিমি। বিশেষ এই দিনটি বিশেষভাবে উদযাপন করেন তিনি। ছুটে যান ঢাকার ইস্কাটনের হলি ফ্যামিলি হাসপাতালে, সেখানে সেদিন যেসব শিশুর জন্ম হয়, তাদের পরিবারের অজান্তেই কিছু উপহার দিয়ে আসেন। এক পডকাস্টে অতিথি হিসেবে হাজির হয়ে নিজের কিছু অপ্রকাশিত সত্য সামনে আনেন মিমি। তিনি জানান, ‘মিমি’ চকলেট খেতে ভালোবাসতেন বলে সেটির সঙ্গে মিল রেখে নিজের নামটিও তার রাখা। বর্ণনা করলেন সেই মজার গল্পটিও। বড় বোন অ্যানির সাথে মিল রেখে তার নাম রাখা হয়েছিল জুনি। ভালো নাম আফসানা করিম। বাবা ডাকতেন ‘মিম’ নামে। সেখান থেকে তিনি নিজের আগ্রহে ‘মিমি’ নামটি বেছে নিয়েছিলেন। তাই তো মজার সুরে বললেন, আমি বোধহয় পৃথিবীর একমাত্র শিশু, যে কি না নিজের নাম নিজেই চূড়ান্ত করেছি! বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2026\/01\/09\/1202394","date":1767947928000,"language":"bn","token_count":120,"source":"Bangladesh Pratidin"}
{"title":"প্রেম না করে সরাসরি বিয়ে করব: দুরেফিশান","body":"দেশের গণ্ডি পেরিয়ে বাংলাদেশেও পরিচিতি পেয়েছেন পাকিস্তানি অভিনেত্রী দুরেফিশান সেলিম। সম্প্রতি সামাজিক যোগাযোগমাধ্যমে সহঅভিনেতা বিলাল আব্বাস খানের সঙ্গে তার প্রেম ও বিয়ের গুঞ্জন ছড়িয়েছে। যদিও বিষয়টিকে ভিত্তিহীন বলে উড়িয়ে দিয়েছেন দুরেফিশান। এর মাঝেই এ অভিনেত্রীর পুরোনো একটি সাক্ষাৎকারে ভাইরাল হয়েছে। যেখানে দুরেফিশান জানিয়েছেন যে তিনি কারও সঙ্গে প্রেমের সম্পর্কে জড়াবেন না, বরং সরাসরি বিয়ে করবেন। প্রেমিকের বিষয়ে ভাবনা কী, এমন প্রশ্নে দুরেফিশান বলেন, আমি কখনো কারও সঙ্গে প্রেমের সম্পর্কে জড়াব না। প্রেম না করে সরাসরি বিয়ে করব। ‘ইশক মুরশিদ’–এ দুরেফিশানের বিপরীতে অভিনয় করেছেন বিলাল আব্বাস। পর্দায় দুজনের রসায়ন দর্শকদের হৃদয় ছুঁয়েছে। এর মাঝেই সমাজমাধ্যমে তাদের গোপনে বিয়ের গুঞ্জন ছড়িয়েছে। এ বিষয়ে দুরেফিশান বলেন, বিষয়টি পুরোপুরি ভিত্তিহীন। আমরা বিয়ে করিনি। উল্লেখ্য, ২০২০ সালে উর্দু সিরিয়াল ‘দিলরুবা’ দিয়ে ছোট পর্দায় অভিষেক ঘটে দুরেফিশানের। পাঁচ বছরের ক্যারিয়ারে ‘আয়সে আপকি মর্জি’, ‘খাইয়ে’সহ বেশ কয়েকটি আলোচিত সিরিয়ালে অভিনয় করেছেন। এ ছাড়া বেশ কয়েকটি টেলিফিল্ম ও মিউজিক ভিডিওতেও কাজ করেছেন তিনি। এআরআই পিপলস চয়েজ অ্যাওয়ার্ড, হুম অ্যাওয়ার্ডসহ বেশ কয়েকটি পুরস্কার রয়েছে তার ঝুলিতে। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/11\/03\/1175278","date":1762157602000,"language":"bn","token_count":159,"source":"Bangladesh Pratidin"}
{"title":"আদানির বিদ্যুৎসহ বিগত সরকারের অনেক চুক্তিতে অনিয়ম পেয়েছে জাতীয় কমিটি","body":"আদানির বিদ্যুৎসহ বিগত সরকারের করা বিদ্যুৎকেন্দ্রের সব চুক্তি ও চুক্তির প্রক্রিয়ায় বিভিন্ন অনিয়মের তথ্য পাওয়া গেছে। জাতীয় কমিটির চারজন সদস্যের দেওয়া তথ্যের বরাতে এমনই ধারণা পাওয়া গেছে। ভারতের ঝাড়খন্ডে নির্মিত আদানির বিদ্যুৎকেন্দ্রের সঙ্গে চলমান বিদ্যুৎ ক্রয় চুক্তি ‘বাতিল করার মতো অনিয়ম’ রয়েছে। এসব অনিয়মের প্রমাণ দিয়ে আদালতের মাধ্যমেই ভারতীয় প্রতিষ্ঠান আদানির বিরুদ্ধে ব্যবস্থা নেওয়া যাবে বলে মনে করছেন কমিটির সদস্যরা। যদিও জাতীয় কমিটির ওই চার সদস্য আনুষ্ঠানিকভাবে কথা বলতে রাজি হননি। জানা গেছে, জাতীয় কমিটি গতকাল মঙ্গলবার বিদ্যুৎ, জ্বালানি ও খনিজ সম্পদ মন্ত্রণালয়ের উপদেষ্টা মুহাম্মদ ফাওজুল কবির খানের কাছে প্রতিবেদন জমা দিয়েছে। এছাড়া একটি প্রতিবেদন জমা দেওয়া হয়েছে, যেখানে আদানির বিদ্যুৎকেন্দ্রের সঙ্গে করা চুক্তির অনিয়ম তুলে ধরা হয়েছে। যদিও প্রতিবেদনটি বিদ্যুৎ বিভাগ প্রকাশ করেনি। তবে গত নভেম্বরে প্রাথমিক প্রতিবেদন জমার সময় আনুষ্ঠানিকভাবে কথা বলেছিলেন কমিটির সদস্যরা। গতকাল বিদ্যুৎ, জ্বালানি ও খনিজ সম্পদ মন্ত্রণালয় থেকে পাঠানো এক বিজ্ঞপ্তিতে বলা হয়, কমিটির প্রতিবেদন পর্যালোচনার জন্য বিদ্যুৎ বিভাগে পাঠানো হবে। এরপর সরকারের নির্দেশে পরবর্তী করণীয় নির্ধারণ করবে বিদ্যুৎ বিভাগ। বিদ্যুৎ ও জ্বালানির দ্রুত সরবরাহ বৃদ্ধি (বিশেষ বিধান) আইন–২০১০–এর অধীন করা চুক্তিগুলো পর্যালোচনার জন্য ২০২৪ সালের ৫ সেপ্টেম্বর কমিটি গঠন করে অন্তর্বর্তী সরকার। এরপর ওই বছরের নভেম্বরে বিশেষ আইনটি রহিত করা হয়। বিশেষ আইনের অধীনে করা বিদ্যুৎকেন্দ্রের চুক্তি ও চুক্তির প্রক্রিয়া পর্যালোচনা করে বিশ্লেষণ তুলে ধরা হয়েছে জাতীয় কমিটির প্রতিবেদনে। কমিটির সদস্যরা জানান, বিগত সরকারের সময় বিশেষ ক্ষমতা আইনে একের পর এক একতরফা চুক্তি করা হয়েছে। চুক্তিতে সব সুবিধা দেওয়া হয়েছে ব্যবসায়ী গোষ্ঠীকে, রাষ্ট্রের কথা চিন্তা করা হয়নি। একটি চুক্তি যেন আরেকটির প্রতিলিপি। সাবেক প্রধানমন্ত্রীর কার্যালয় থেকে শুরু করে বিদ্যুৎ সংস্থাগুলো এতে জড়িত ছিল। গ্যাস পাওয়া যাবে না, চুক্তি করা হোক—এমন কথাও দেখা গেছে মন্ত্রণালয়ের সুপারিশে। কমিটির প্রতিবেদন নিয়ে সরকারের দুর্নীতি দমন কমিশন (দুদক) তদন্ত করতে পারে। কমিটির সংশ্লিষ্ট একটি সূত্র গণমাধ্যমকে জানান, শুধু চুক্তি নয়, চুক্তির আগের পুরো প্রক্রিয়া যাচাই করে দেখা হয়েছে। এতে সাবেক প্রধানমন্ত্রীর সরাসরি হস্তক্ষেপের নমুনা পাওয়া গেছে। বিদ্যুৎ, জ্বালানি ও খনিজ সম্পদ মন্ত্রণালয়ের দায়িত্বেও ছিলেন সাবেক প্রধানমন্ত্রী। সাবেক দুই বিদ্যুৎ সচিব, যাঁরা পরে প্রধানমন্ত্রীর কার্যালয়ের মুখ্য সচিব হয়েছিলেন, তাঁদের সংশ্লিষ্টতা আছে সংঘবদ্ধ দুর্নীতিতে। তাঁরা হলেন আবুল কালাম আজাদ ও আহমদ কায়কাউস। হাইকোর্ট বিভাগের অবসরপ্রাপ্ত বিচারপতি মঈনুল ইসলাম চৌধুরী এ কমিটির আহ্বায়ক। অন্য সদস্যরা হলেন বুয়েটের ইলেকট্রিক্যাল অ্যান্ড ইলেকট্রনিক প্রকৌশল বিভাগের অধ্যাপক ও সহ-উপাচার্য আবদুল হাসিব চৌধুরী, কেপিএমজি বাংলাদেশের সাবেক প্রধান পরিচালন কর্মকর্তা (সিওও) আলী আশফাক, বিশ্বব্যাংক বাংলাদেশের সাবেক মুখ্য অর্থনীতিবিদ জাহিদ হোসেন, ইউনিভার্সিটি অব লন্ডনের ফ্যাকাল্টি অব ল অ্যান্ড সোশ্যাল সায়েন্সের অর্থনীতির অধ্যাপক মোশতাক হোসেন খান ও সুপ্রিম কোর্টের জ্যেষ্ঠ আইনজীবী শাহদীন মালিক। কমিটির সদস্যরা গণমাধ্যমকে জানান, চুক্তিগুলো পুরোপুরি কারিগরি, তাই সময় লেগেছে। পর্যালোচনা কমিটির সুপারিশে মূলত ভবিষ্যতে সুরক্ষা দেওয়ার কথা বলা হয়েছে। যাতে এ ধরনের চুক্তি না করা হয়। চুক্তির আগে স্বাধীন কমিশনের মাধ্যমে যাচাই করে দেখার কথা বলা হয়েছে। পর্যালোচনা কমিটির পরামর্শে গত বছরের ২১ জানুয়ারি করা হয় বিদ্যুৎকেন্দ্রের ট্যারিফ (বিদ্যুতের দাম) পর্যালোচনা কমিটি। এ কমিটির কাজ চলমান। চুক্তি অনুসারে প্রতিটি বিদ্যুৎকেন্দ্র থেকে বিদ্যুৎ কিনে নেয় বিদ্যুৎ উন্নয়ন বোর্ড (পিডিবি)। প্রতি ইউনিট বিদ্যুতের দাম নির্ধারণে একটি সূত্র দেওয়া আছে চুক্তিতে। এ সূত্র অনুসারে দাম নির্ধারিত হয়। একেক বিদ্যুৎকেন্দ্রের ক্ষেত্রে একেক দাম। সমঝোতার মাধ্যমে কাউকে কাউকে বিশেষ সুবিধা দেওয়া হয়েছে বলে অভিযোগ আছে। দরপত্র ছাড়া বিশেষ বিধান আইনে এভাবে চুক্তি করার সুযোগ নিয়েছে গত আওয়ামী লীগ সরকার। জামায়াতের বিজ্ঞপ্তিতে জানানো হয়, সম্মেলনে যুক্তরাষ্ট্র, যুক্তরাজ্য, চীন, ভারত, পাকিস্তানসহ ৩০টির বেশি দেশ ও আন্তর্জাতিক সংস্থার রাষ্ট্রদূত, হাইকমিশনার ও কূটনীতিকেরা উপস্থিত ছিলেন। আরও উপস্থিত ছিলেন সুপ্রিম কোর্টের জ্যেষ্ঠ আইনজীবী শাহদীন মালিক, দ্য ডেইলি স্টার সম্পাদক মাহফুজ আনাম, সংগ্রাম সম্পাদক আবুল আসাদ, নয়া দিগন্ত সম্পাদক সালাউদ্দিন বাবর, দ্য নিউ নেশন সম্পাদক মোকাররম হোসেন, প্রথম আলোর নির্বাহী সম্পাদক সাজ্জাদ শরিফ, মানবাধিকারকর্মী নূর খান লিটন, ডিবিসি নিউজের সম্পাদক লোটন আকরাম, ডিইউজের সভাপতি মোহাম্মদ শহিদুল ইসলাম, সাধারণ সম্পাদক খুরশীদ আলম প্রমুখ। রাজনীতিবিদদের মধ্যে জাতীয় নাগরিক পার্টির (এনসিপি) সদস্যসচিব আখতার হোসেন ও মুখ্য সমন্বয়ক (উত্তরাঞ্চল) সারজিস আলম, এবি পার্টির সাধারণ সম্পাদক আসাদুজ্জামান ফুয়াদ, বাংলাদেশ খেলাফত আন্দোলনের নায়েবে আমির মুজিবুর রহমান হামিদী প্রমুখ উপস্থিত ছিলেন। আরও উপস্থিত ছিলেন বুদ্ধিজীবী, শিক্ষাবিদ, গবেষকসহ বিশিষ্ট ব্যক্তিরা।","url":"https:\/\/www.bd-pratidin.com\/national\/2026\/01\/21\/1207341","date":1768965609000,"language":"bn","token_count":626,"source":"Bangladesh Pratidin"}
{"title":"পিএসএলের ইতিহাসে সবচেয়ে দামি ক্রিকেটার স্মিথ","body":"আগামী ২৬ মার্চ শুরু হচ্ছে পাকিস্তান সুপার লিগের (পিএসএল) ১১তম আসর। তার আগে ১১ ফেব্রুয়ারি অনুষ্ঠিত হবে টুর্নামেন্টের নিলাম। নিলামের আগে ফ্র্যাঞ্চাইজিগুলো সরাসরি চুক্তিতে খেলোয়াড় দলে ভেড়ানোর সুযোগ পাচ্ছে। এই সুযোগ কাজে লাগিয়ে ইতিহাস গড়েছে নতুন ফ্র্যাঞ্চাইজি শিয়ালকোট স্ট্যালিয়নজ। অস্ট্রেলিয়ার অভিজ্ঞ অলরাউন্ডার স্টিভেন স্মিথকে সরাসরি চুক্তিতে দলে নিয়েছে শিয়ালকোট স্ট্যালিয়নজ। স্মিথের জন্য ফ্র্যাঞ্চাইজিটি খরচ করছে প্রায় ১৮ কোটি ৫০ লাখ পাকিস্তানি রুপি, যা পিএসএলের ইতিহাসে কোনো ক্রিকেটারের জন্য সর্বোচ্চ পারিশ্রমিক। এই চুক্তির ফলে তিনি পাকিস্তানের তারকা ব্যাটার বাবর আজমের দ্বিগুণেরও বেশি বেতন পাচ্ছেন। প্লাটিনাম ক্যাটাগরিতে থাকা বাবরের পারিশ্রমিক ৭ কোটি পাকিস্তানি রুপি। এবার পিএসএলে দুটি নতুন ফ্র্যাঞ্চাইজি যুক্ত হওয়ায় পুরোনো দলগুলোর রিটেনশন কোটা ৮ থেকে কমিয়ে ৪ করা হয়েছে। প্রতিটি দল চারটি ভিন্ন ক্যাটাগরি থেকে একজন করে খেলোয়াড় ধরে রাখতে পারবে। সম্প্রতি প্রকাশিত রিটেনশন তালিকায় চারটি ফ্র্যাঞ্চাইজির প্লাটিনাম ক্যাটাগরির খেলোয়াড়দের বেতন ৭ কোটি রুপি ঘোষণা করা হলেও, সূত্রের দাবি কয়েকজন ক্রিকেটার এর চেয়ে বেশি পারিশ্রমিক পাচ্ছেন। ৩৬ বছর বয়সী স্টিভেন স্মিথ সম্প্রতি শেষ হওয়া বিগ ব্যাশ লিগে দুর্দান্ত ফর্মে ছিলেন। আসরজুড়ে তিনি ২৯৯ রান করেছেন, প্রায় ৬০ গড় এবং ১৬৭.৯৭ স্ট্রাইক রেটে। তার ইনিংসে ছিল একটি শতক ও দুটি অর্ধশতক। কয়েকটি ম্যাচে পাকিস্তানের বাবর আজমের সঙ্গে ওপেনিং করতেও দেখা গেছে তাকে। শিয়ালকোট স্ট্যালিয়নজ দলে স্পষ্ট অস্ট্রেলিয়ান প্রভাব লক্ষ্য করা যাচ্ছে। পাকিস্তানি বংশোদ্ভূত অস্ট্রেলিয়ান ব্যবসায়ী হামজা মাজিদের মালিকানাধীন এই ফ্র্যাঞ্চাইজিটি ১৮৫ কোটি পাকিস্তানি রুপি দিয়ে কেনা হয়েছে, যা পিএসএলের আট দলের মধ্যে সর্বোচ্চ ফ্র্যাঞ্চাইজি ফি। এছাড়া সাবেক অস্ট্রেলিয়ান অধিনায়ক টিম পেইনকে ২০২৬ মৌসুমের প্রধান কোচ হিসেবে নিয়োগ দেওয়া হয়েছে। স্টিভেন স্মিথকে দলে পাওয়ার বিষয়ে উচ্ছ্বাস প্রকাশ করে টিম পেইন সামাজিক যোগাযোগমাধ্যমে লিখেছেন,'সর্বকালের সেরা খেলোয়াড়দের একজন এখন পিএসএল স্ট্যালিয়নজের অংশ। আমাদের ফ্র্যাঞ্চাইজি ও পিএসএল টি-টোয়েন্টির জন্য এটি বিশাল অর্জন।' বিডি প্রতিদিন\/মুসা","url":"https:\/\/www.bd-pratidin.com\/sports\/2026\/02\/05\/1213458","date":1770299605000,"language":"bn","token_count":269,"source":"Bangladesh Pratidin"}
{"title":"দক্ষিণ এশিয়ায় নিপার প্রকোপ বেশি কেনো?","body":"দক্ষিণ এশিয়ার জনস্বাস্থ্যখাতে আবারও উদ্বেগ। প্রাণঘাতী নিপাহ ভাইরাস নিয়ে আতঙ্ক চরমে। সম্প্রতি ভারতের পশ্চিমবঙ্গে এই ভাইরাসের নতুন ক্লাস্টার সংক্রমণ শনাক্ত হওয়ার পর প্রতিবেশী দেশগুলোতে উচ্চ সতর্কতা জারি করা হয়েছে। বিশেষ করে বাংলাদেশ, থাইল্যান্ড এবং মালয়েশিয়ার মতো দেশগুলো তাদের প্রবেশপথ এবং বিমানবন্দরগুলোতে স্বাস্থ্য স্ক্রিনিং জোরদার করেছে। যদিও এই ভাইরাসটি খুব সচরাচর দেখা যায় না, তবে এর উচ্চ মৃত্যুহার এবং মানুষ থেকে মানুষে সংক্রমণের আশঙ্কায় বিশ্বজুড়ে বিজ্ঞানী ও জনস্বাস্থ্য বিশেষজ্ঞরা গভীর উদ্বেগ প্রকাশ করছেন। বিশ্ব স্বাস্থ্য সংস্থার তথ্য অনুযায়ী, নিপাহ মূলত একটি জুনোটিক ভাইরাস। এটি প্রাণীর দেহ থেকে মানুষের মধ্যে সংক্রমিত হয়। সাধারণত ফলখেকো বাদুড় এই ভাইরাসের প্রধান বাহক। সংক্রমিত বাদুড়ের লালা বা প্রস্রাবের সংস্পর্শে আসা ফল কিংবা রস পান করার মাধ্যমে মানুষ এই ভাইরাসে আক্রান্ত হতে পারে। অত্যন্ত সংক্রামক না হলেও এই ভাইরাসের মরণক্ষমতা আঁতকে ওঠার মতো। আক্রান্ত রোগীদের ক্ষেত্রে মৃত্যুহার ৪০ শতাংশ থেকে শুরু করে ক্ষেত্রবিশেষে ৭৫ শতাংশ পর্যন্ত হতে পারে। এই উচ্চ মৃত্যুহারই মূলত নিপাহকে অন্যান্য মৌসুমি রোগের চেয়ে অনেক বেশি ভয়ংকর করে তুলেছে। ভারতের পশ্চিমবঙ্গের বারাসাতের একটি হাসপাতালে সম্প্রতি দুইজন রোগী শনাক্ত হওয়ার পর থেকেই চিকিৎসকদের মধ্যে তৎপরতা বেড়েছে। জাকার্তার সুকর্ণ-হাত্তা আন্তর্জাতিক বিমানবন্দরসহ দক্ষিণ-পূর্ব এশিয়ার বড় বড় ট্রানজিট পয়েন্টগুলোতে এখন থার্মাল স্ক্যানারের সাহায্যে যাত্রীদের শারীরিক তাপমাত্রা পরীক্ষা করা হচ্ছে। বিজ্ঞানীরা পরিস্থিতি পর্যবেক্ষণ করে বলছেন যে, আতঙ্কিত হওয়ার চেয়ে এই মুহূর্তে সচেতনতা এবং সঠিক নজরদারি বেশি জরুরি। নিপাহ ভাইরাসের সংক্রমণের শুরুটা হয় অনেকটা সাধারণ জ্বরের মতো। জ্বর, মাথাব্যথা ও মাংসপেশিতে ব্যথার মতো প্রাথমিক উপসর্গগুলো অনেক সময় বিভ্রান্তি তৈরি করতে পারে। তবে দ্রুতই এই পরিস্থিতি মারাত্মক আকার ধারণ করে। অনেক ক্ষেত্রে রোগীর তীব্র শ্বাসকষ্ট দেখা দেয় এবং পরবর্তীতে তা মস্তিষ্কের প্রদাহ বা এনসেফালাইটিসে রূপ নেয়। চিকিৎসা বিজ্ঞানের উন্নতির এই যুগেও নিপাহ ভাইরাসের জন্য এখন পর্যন্ত কোনো সুনির্দিষ্ট প্রতিষেধক বা ভ্যাকসিন আবিষ্কৃত হয়নি। কিছু পরীক্ষামূলক ভ্যাকসিন তৈরির কাজ চললেও সেগুলো এখনো সাধারণ মানুষের ব্যবহারের জন্য অনুমোদিত নয়। ফলে নিরাময়ের চেয়ে প্রতিরোধই এখন একমাত্র উপায় হিসেবে গণ্য হচ্ছে। বিশেষ করে শীতকালীন সময়ে বাংলাদেশে কাঁচা খেজুরের রস পানের মাধ্যমে এই সংক্রমণ ছড়ানোর ইতিহাস দীর্ঘ। ১৯৯৯ সালে মালয়েশিয়ায় প্রথমবারের মতো শনাক্ত হওয়ার পর থেকে বাংলাদেশ এবং ভারতে প্রায় প্রতি বছরই এই ভাইরাসের বিক্ষিপ্ত উপস্থিতি লক্ষ্য করা যাচ্ছে। পরিসংখ্যান বলছে, এখন পর্যন্ত বিশ্বে এই ভাইরাসে আক্রান্ত সাড়ে সাতশ মানুষের মধ্যে চার শতাধিকই প্রাণ হারিয়েছেন। বিশেষজ্ঞরা বলছেন, সংক্রমণের কয়েক দিন থেকে দুই সপ্তাহ পর্যন্ত এই ভাইরাসের সুপ্তাবস্থায় থাকতে পারে। দ্রুত শনাক্তকরণ সম্ভব না হলে স্নায়বিক জটিলতা শুরু হওয়ার পর রোগীর অবস্থা দ্রুত সংকটাপন্ন হয়ে পড়ে। বর্তমানে পশ্চিমবঙ্গসহ সীমান্তবর্তী এলাকাগুলোতে নজরদারি বাড়ানো হয়েছে যেন স্থানীয় কোনো সংক্রমণ দ্রুত নিয়ন্ত্রণ করা যায়। স্বাস্থ্য কর্মকর্তারা সাধারণ মানুষকে আধা-খাওয়া ফল গ্রহণ না করতে এবং বাদুড়ের সংস্পর্শ এড়িয়ে চলতে বারবার পরামর্শ দিচ্ছেন। সূত্র: টিআরটি ওয়ার্ল্ড বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/02\/04\/1212994","date":1770203558000,"language":"bn","token_count":416,"source":"Bangladesh Pratidin"}
{"title":"ইরানে সামরিক অভিযানের প্রয়োজন হবে না : ট্রাম্পের প্রত্যাশা","body":"ইরানের বিরুদ্ধে সামরিক ব্যবস্থা নেওয়ার প্রয়োজন হবে না বলে মন্তব্য করেছেন মার্কিন প্রেসিডেন্ট ডোনাল্ড ট্রাম্প। একটি সম্ভাব্য পারমাণবিক চুক্তি নিয়ে তেহরানের সঙ্গে আরও আলোচনার পরিকল্পনা করছেন বলেও জানান তিনি। বৃহস্পতিবার (২৯ জানুয়ারি) ট্রাম্প তার স্ত্রী মেলানিয়া সম্পকে নির্মিত একটি তথ্যচিত্রের উদ্বোধনী অনুষ্ঠানে সাংবাদিকদের বলেন, ‘আমি আমার প্রথম মেয়াদে মার্কিন সামরিক শক্তি বৃদ্ধি করেছি। এখন আমাদের একটি বাহিনী ইরানের দিকে যাচ্ছে। আশা করছি, আমাদের এটি ব্যবহার করার প্রয়োজন হবে না।’ ইরানের সাথে আলোচনায় বসবেন কি না-এমন প্রশ্নের জবাবে ট্রাম্প বলেন, ‘আমি আগেও আলোচনা করেছি এবং আরও আলোচনার পরিকল্পনা করছি। তিনি বলেন, হ্যাঁ, আমাদের অনেকগুলো বড় ও শক্তিশালী জাহাজ এখন ইরানের পথে। যদি সেগুলো ব্যবহার করতে না হয়, তবে সেটিই হবে সবচেয়ে ভালো বিষয়।’ ইরানে হামলা চালাতে পারে যুক্তরাষ্ট্র, কয়েক দিন ধরেই এমন জল্পনা-কল্পনা চলছে। এরই মধ্যে গত সোমবার মধ্যপ্রাচ্যে বিমানবাহী রণতরিসহ গুরুত্বপূর্ণ সামরিক সরঞ্জাম মোতায়েন করে যুক্তরাষ্ট্র। ইরান অভিমুখে আরও নৌবহর পাঠানোর কথা জানিয়েছে দেশটি। একই সঙ্গে অঞ্চলটিতে সামরিক মহড়া চালানোরও ঘোষণা দেওয়া হয়েছে। বিডি-প্রতিদিন\/বাজিত","url":"https:\/\/www.bd-pratidin.com\/international-news\/2026\/01\/30\/1211008","date":1769751302000,"language":"bn","token_count":154,"source":"Bangladesh Pratidin"}
{"title":"পারিবারিক গল্পের সিরিয়াল ‘এটা আমাদেরই গল্প’","body":"পারিবারিক বন্ধন, ভালোবাসা ও দ্বন্দ্বের গল্পে শুরু হতে যাচ্ছে নতুন ধারাবাহিক নাটক ‘এটা আমাদেরই গল্প’। এই ধারাবাহিক নাটকটির পরিচালনা করেছেন পরিচালক মুহাম্মদ মোস্তফা কামাল রাজ। এক বিজ্ঞপ্তিতে তিনি বলেছেন, প্রতি সপ্তাহের বুধ ও বৃহস্পতিবার দুপুর ১২টায় দুটি করে পর্ব প্রচার হবে এই নাটকের। সিনেমাওয়ালা ইউটিউব চ্যানেলে প্রচার হবে নাটকটি। রাজ জানান, নাটকে কয়েকটি পরিবারের গল্প বলা হয়েছে। যেখানে আমাদের জীবনের নিত্যদিনের ঘটনা। পরিবারকে কেন্দ্র করে বলা গল্পগুলো দর্শকের হৃদয়ে সবসময়ই দাগ কাটে। এই ধারাবাহিকের ট্যাগলাইনে রেখেছি, ‘পরিবারই শুরু, পরিবারই শেষ’। গল্পে আমরা পারিবারিক বন্ধন, ভালোবাসা, দ্বন্দ্ব আর মমত্ববোধ তুলে ধরেছি। নাটকটি নিয়ে প্রত্যাশার কথা জানিয়ে রাজ বলেন, নাটকের ট্রেইলার ও ভিডিও ক্লিপ দেখে মন্তব্যের ঘরে দর্শকদের আগ্রহ দেখা গেছে। এই নাটকে দর্শক নিজেদের জীবনের টুকরো টুকরো অংশ খুঁজে পান, আশা করছি নাটকটি সবার মন ছুঁয়ে যাবে। ধারাবাহিকটির শুটিং হয়েছে ঢাকার উত্তরার ক্ষণিকালয় শুটিং হাউস ও সাভারের একটি রিসোর্টে। চিত্রগ্রহণ করেছেন আদিত্য মনির। এ ধারাবাহিকে তিনটি গান ব্যবহার করা হয়েছে। টাইটেল গানে কণ্ঠ দিয়েছেন আরফিন রুমি ও দোলা রহমান, ‘সে মানালে’ শিরোনামের গান গেয়েছেন শাহরিয়ার মার্সেল, এবং ‘জানি না’ গানে কণ্ঠ দিয়েছেন প্রত্যয় খান ও সুস্মিতা। নাটকের বিভিন্ন চরিত্রে অভিনয় করেছেন ইরফান সাজ্জাদ, কেয়া পায়েল, খায়রুল বাসার, সুনেরাহ বিনতে কামাল, ইন্তেখাব দিনার, দীপা খন্দকার, মনিরা আক্তার মিঠু, নাদের চৌধুরী, শিল্পী সরকার অপু, ডিকন নূর ও মাহমুদুল ইসলাম মিঠু। বিডি-প্রতিদিন\/আব্দুল্লাহ","url":"https:\/\/www.bd-pratidin.com\/entertainment\/2025\/11\/05\/1176003","date":1762315406000,"language":"bn","token_count":208,"source":"Bangladesh Pratidin"}
{"title":"হিমাচলে অতিরিক্ত তুষারপাত, বিপর্যস্ত জনজীবন","body":"ভারতের পাহাড়ি রাজ্য হিমাচল প্রদেশে টানা ও অতিরিক্ত তুষারপাতের ফলে বিপর্যস্ত হয়ে পড়েছে স্বাভাবিক জনজীবন। রাজ্যের একাধিক জেলায় তুষারপাতের কারণে পরিবহন ব্যবস্থা ভেঙে পড়েছে, ব্যাহত হয়েছে যোগাযোগ, বিদ্যুৎ ও পানীয় জল সরবরাহ। অনেক এলাকায় ঘণ্টার পর ঘণ্টা ধরে রাস্তায় আটকে রয়েছে গাড়িরর সারি। তীব্র তুষারপাতের জেরে লাহুল ও স্পিতি জেলার সঙ্গে রাজ্যের অন্যান্য অংশের সড়ক যোগাযোগ সম্পূর্ণ বিচ্ছিন্ন হয়ে পড়েছে। শনিবার সন্ধ্যা পর্যন্ত ৩ নম্বর ও ৫০৫ নম্বর জাতীয় সড়কসহ মোট ৬৮৫টি রাস্তা বন্ধ ছিল। শুক্রবার রাত থেকে মানালিতে শত শত পর্যটক আটকে পড়েন। পরে জেলা প্রশাসনের উদ্যোগে উদ্ধারকাজ চালিয়ে অনেককে নিরাপদ স্থানে সরিয়ে নেওয়া হয়। স্টেট ইমার্জেন্সি রেসপন্স সেন্টারের তথ্য অনুযায়ী, লাহুল-স্পিতি জেলায় সর্বাধিক ২৯০টি রাস্তা বন্ধ রয়েছে। এরপর চাম্বায় ১৩২টি ও মান্ডিতে ১২৬টি রাস্তা চলাচলের অযোগ্য হয়ে পড়ে। পাশাপাশি রাজ্যজুড়ে ৫ হাজার ৭৭৫টি বিদ্যুৎ ট্রান্সফর্মার এবং ১২৬টি পানীয় জল প্রকল্প দীর্ঘ সময় ধরে অচল ছিল। শুক্রবার থেকে টানা তুষারপাতের ফলে কুল্লু জেলার পাটলিকুহাল থেকে মানালি এবং শিমলার তারা দেবী এলাকায় যান চলাচল মারাত্মকভাবে ব্যাহত হয়েছে। রাজ্যের জনপ্রিয় পর্যটন কেন্দ্রগুলোর মধ্যে কুফরিতে ৬৬ সেন্টিমিটার, এছাড়া মানালি (৪৫ দশমিক ৮ সেমি) এবং শিমলা (৪০ সেমি)। কুলুর উপজাতি অঞ্চলের কোঠিতে সমগ্র রাজ্যের মধ্যে সর্বোচ্চ ১০৫ সেমি তুষারপাত হয়েছে। পাশাপাশি গোন্ডলা (৮৫ সেমি), কেইলং (৭৫ সেমি), খাদ্রালা (৬৮ দশমিক ৬ সেমি), শিলারু (৪৫ সেমি), কুকুমসেরি (৪১ দশমিক ৪ সেমি), সাংলা (২৭ দশমিক ৫ সেমি), ভারমৌর (২৬ সেমি), সালোনি (২৫ দশমিক ৪ সেমি), জুব্বাল (২০ সেমি), কাল্পা (১৬ দশমিক ৪ সেমি) এবং মুরাং-এ ১৪ সেমি তুষারপাত হয়েছে। তীব্র ঠান্ডার কারণে তাপমাত্রাও নেমে গেছে হিমাঙ্কের নিচে। শনিবার লাহুল-স্পিতির কুকুমসেরিতে সর্বনিম্ন তাপমাত্রা ছিল ৭ দশমিক ২ ডিগ্রি সেলসিয়াস, শিমলায় মাইনাস ০ দশমিক ৫ ডিগ্রি, মানালিতে মাইনাস ০ দশমিক ৪ ডিগ্রি এবং নারকান্দায় মাইনাস ৪ দশমিক ২ ডিগ্রি সেলসিয়াস রেকর্ড করা হয়েছে। উচ্চ পাহাড়ি এলাকার পাশাপাশি মধ্য ও নিম্ন পার্বত্য জেলাগুলিতেও ভারি বৃষ্টিপাত হয়েছে। সোলান জেলার ধরমপুরে সর্বোচ্চ ৯১ দশমিক ৪ মিলিমিটার বৃষ্টি রেকর্ড করা হয়েছে। এ ছাড়া উনা, পালামপুর, কাংড়া ও নাহান এলাকাতেও উল্লেখযোগ্য বৃষ্টিপাত হয়েছে। আবহাওয়া দফতরের পূর্বাভাস অনুযায়ী, ২৫ জানুয়ারি লাহুল-স্পিতি, চাম্বা, কিন্নৌর ও কুল্লু জেলার উঁচু এলাকায় হালকা তুষারপাত বা বৃষ্টির সম্ভাবনা রয়েছে। পাশাপাশি মান্ডি, উনা, বিলাসপুর, হামিরপুর, কাংড়া, সোলান ও সিরমৌর জেলায় ঘন কুয়াশা ও শৈত্যপ্রবাহের সতর্কতা জারি করা হয়েছে। বিডি-প্রতিদিন\/তানিয়া","url":"https:\/\/www.bd-pratidin.com\/international-news\/2026\/01\/25\/1209024","date":1769326076000,"language":"bn","token_count":350,"source":"Bangladesh Pratidin"}
{"title":"‘হ্যাঁ’ ভোটের প্রার্থী আপনি, আমি, আমরা সবাই: আলী রীয়াজ","body":"প্রধান উপদেষ্টার বিশেষ সহকারী অধ্যাপক আলী রীয়াজ বলেছেন, অনেকেই প্রশ্ন করেন ‘হ্যাঁ’ ভোটের প্রার্থী কে? আমি বলি, হ্যাঁ’র প্রার্থী আপনি, আমি, আমরা সবাই। কারণ হ্যাঁ ভোট আমাদের উপহার দেবে একটি গণতান্ত্রিক ও মানবিক বাংলাদেশ যেটি জুলাই গণঅভ্যুত্থানের আকাঙ্ক্ষা। তিনি বলেন, আসন্ন গণভোটে ‘হ্যাঁ’ সিল দিলে নতুন বাংলাদেশ গড়ার দরজা খুলে যাবে। হ্যাঁ’তে আপনি সিল দিন, আপনার পরিচিত সবাইকে সিল দিতে উদ্বুদ্ধ করুন এবং তাদের ভোটকেন্দ্রে নিয়ে আসুন। দেশ পাল্টে দিন। বৃহস্পতিবার (২২ জানুয়ারি) সকালে খুলনা বিভাগীয় অডিটোরিয়ামে আসন্ন গণভোট ও ভোটার উদ্বুদ্ধকরণের লক্ষ্যে আয়োজিত মতবিনিময় সভায় প্রধান অতিথির বক্তৃতায় তিনি এসব কথা বলেন। খুলনা বিভাগীয় কমিশনার মো. মোখতার আহমেদ সভায় সভাপতিত্ব করেন। হ্যাঁ ভোটের অর্থ ও তাৎপর্য ব্যাখ্যা করে প্রধান উপদেষ্টার বিশেষ সহকারী আলী রীয়াজ বলেন, এর মাধ্যমে তত্ত্বাবধায়ক সরকার ও নির্বাচন কমিশন গঠনে সরকার ও বিরোধী দল একসঙ্গে কাজ করবে। ক্ষমতাসীনরা ইচ্ছেমতো সংবিধান পরিবর্তন করতে পারবে না; গুরুত্বপূর্ণ সাংবিধানিক পরিবর্তনের জন্য জনগণের সম্মতি নিতে হবে। বিরোধী দল থেকে ডেপুটি স্পিকার এবং গুরুত্বপূর্ণ সংসদীয় কমিটির সভাপতি নির্বাচিত হবেন। একজন ব্যক্তি সর্বোচ্চ ১০ বছরের বেশি প্রধানমন্ত্রী থাকতে পারবেন না। বিচারব্যবস্থা স্বাধীনভাবে কাজ করবে, যার ফলে বিচারের বাণী আর নীরবে নিভৃতে কাঁদবে না। তিনি বলেন, ফ্যাসিবাদের যাঁতাকলে নিষ্পেষিত এ জাতি আর কোনো স্বৈরশাসন বা দুঃশাসন চায় না। তারা একটি আলোকিত আগামী গড়তে চায়, নতুন দিন আনতে চায়; সে দিন হবে সাম্য, সমতা আর আনন্দের। যেখানে কোনো অন্তরাত্মা কাঁপানো বাহিনীর হাতে গুম হওয়ার ভয় থাকবে না, গায়েবি মামলায় গ্রেপ্তার হওয়ার আতঙ্ক থাকবে না। যেদিনের স্বপ্ন দেখেছিল আমাদের মহান মুক্তিযোদ্ধারা, যেদিন আনতে জুলাই গণঅভ্যুত্থানে অকাতরে জীবন বিনিময় করেছে আমাদের ছাত্র-জনতা। আলী রীয়াজ বলেন, জুলাই গণঅভ্যুত্থান জাতির ইতিহাসে এক অসাধারণ অর্জন। এই অভ্যুত্থান অপ্রত্যাশিতভাবে দেশের জীবনে গণতন্ত্র, ন্যায়বিচার ও মানুষের অধিকার প্রতিষ্ঠার একটি গুরুত্বপূর্ণ সুযোগ এনে দিয়েছে। এই লক্ষ্য সামনে রেখে ইতোমধ্যে বেশ কিছু সংস্কার করা হয়েছে বলেও তিনি উল্লেখ করেন। তবে এসব উদ্যোগের পাশাপাশি আরও গভীর ও সুদূরপ্রসারী সংস্কারের প্রয়োজন রয়েছে জানিয়ে আলী রীয়াজ বলেন, সে কারণেই দেশের সব রাজনৈতিক দলের ঐকমত্যের ভিত্তিতে জুলাই সনদ প্রণয়ন করা হয়েছে। এই সনদ বাস্তবায়নের জন্য জনগণের সরাসরি সম্মতি প্রয়োজন, আর সে উদ্দেশ্যেই গণভোটের আয়োজন করা হয়েছে। তিনি গণভোটে অংশ নিয়ে ‘হ্যাঁ’-তে রায় দিতে সবার প্রতি আহ্বান জানান। বিশেষ অতিথি প্রধান উপদেষ্টার বিশেষ সহকারী মনির হায়দার বলেন, গণভোটে হ্যাঁ জয়ী হলে ফ্যাসিবাদের পথ বন্ধ হয়ে যাবে যে পথ আমাদের সংবিধানের দুর্বলতায় তৈরি হয়েছে। তিনি বলেন, গণভোটের মধ্য দিয়ে আমাদের পূর্বসূরিদের পুরোনো স্বপ্ন বাস্তবায়িত হবে। তিনি প্রশ্ন রাখেন, কী ছিল সেই স্বপ্ন? সেই স্বপ্নের কথা উল্লেখ করতে গিয়ে তিনি বলেন, ৫৪ বছর আগে আমাদের পূর্বসূরিরা মেহেরপুরের বৈদ্যনাথতলায় যে স্বাধীন দেশের স্বপ্নে শপথ নিয়েছিলেন, সেই স্বপ্ন ছিল সাম্য, মানবিক মর্যাদা ও সামাজিক ন্যায়বিচারের ভিত্তিতে একটি নতুন স্বদেশ নির্মাণ; যেখানে কোনো বৈষম্য, বঞ্চনা ও শোষণ থাকবে না। তিনি অর্থনৈতিক লুটের সাম্রাজ্য চিরতরে উৎখাতের আহ্বান জানিয়ে বলেন, ড. দেবপ্রিয় ভট্টাচার্যের নেতৃত্বে গঠিত কমিশনের প্রতিবেদনে উঠে এসেছে গত ১৬ বছরে দেশ থেকে প্রায় সোয়া দুই লাখ কোটি টাকা পাচার হয়ে গেছে। এ টাকা এ দেশের মানুষের টাকা, এ অর্থে দেশের উন্নয়ন হতে পারত। তাই লুটেরাদের লুটপাট বন্ধ করতে হ্যাঁ’তে ভোট দিতে হবে। অনুষ্ঠানে আরও বক্তৃতা করেন খুলনা প্রকৌশল ও প্রযুক্তি বিশ্ববিদ্যালয়ের ভিসি অধ্যাপক মাকসুদ হেলালী, খুলনা রেঞ্জের ডিআইজি মো. রেজাউল হক প্রমুখ। মতবিনিময় সভায় খুলনা বিভাগের ১০ জেলার জেলা প্রশাসক, পুলিশ সুপারসহ ঊর্ধ্বতন কর্মকর্তারা উপস্থিত ছিলেন। তথ্য অধিদপ্তরের সিনিয়র তথ্য কর্মকর্তা মাহবুবুর রহমান তুহিন এক সংবাদ বিজ্ঞপ্তিতে এ তথ্য জানান। বিডি প্রতিদিন\/আশিক","url":"https:\/\/www.bd-pratidin.com\/national\/2026\/01\/22\/1207866","date":1769073384000,"language":"bn","token_count":529,"source":"Bangladesh Pratidin"}
{"title":"মাউশি ভেঙে দুই অধিদফতরের কাঠামো গঠনে কমিটি","body":"মাধ্যমিক ও উচ্চ শিক্ষা অধিদফতর (মাউশি) ভেঙে দুই ভাগ করার চূড়ান্ত সিদ্ধান্ত নেওয়া হয়েছে। রবিবার শিক্ষা মন্ত্রণালয়ের সভাকক্ষে আন্তঃমন্ত্রণালয়ের এক সভায় এ সিদ্ধান্ত নেওয়া হয়েছে। সিদ্ধান্ত অনুযায়ী, মাধ্যমিক পর্যায়ের শিক্ষাকে ‘মাধ্যমিক শিক্ষা অধিদফতর’ এবং কলেজ পর্যায়ের শিক্ষাকে ‘উচ্চ শিক্ষা অধিদফতর’ বা ‘উচ্চ শিক্ষা গবেষণা অধিদফতর’ নামে আলাদা করা হচ্ছে। বিষয়টি চূড়ান্তে শক্তিশালী প্রাতিষ্ঠানিক কাঠামো (অর্গানোগ্রাম) করতে আট সদস্যের কমিটি গঠন করার সিদ্ধান্ত নেওয়া হয়েছে। নাম ও পদবি প্রকাশে অনিচ্ছুক সভায় উপস্থিত সংশ্লিষ্ট এক কর্মকর্তা জানান, দুই অধিদফতরে দুইজন মহাপরিচালকের পাশাপাশি দুই অধিদফতরে অতিরিক্ত মহাপরিচালকের পদও রাখা হয়েছে। তবে অতিরিক্ত মহাপরিচালকের পদ সংখ্যা কত হবে, সে ব্যাপারে এখনো নির্ধারিত হয়নি। এ ছাড়াও অন্যান্য পদবিন্যাস করতে একটি কমিটি গঠন করা হবে। পরে এই কমিটি সব চূড়ান্ত করে মন্ত্রিপরিষদ বিভাগে পাঠাবে। মন্ত্রিপরিষদ বিভাগ পরিপত্র জারি করবে। পরিপত্র জারির মাধ্যমে দুই অধিদফতর আলাদা হওয়ার বিষয়টি বাস্তবায়ন হবে। আন্তঃমন্ত্রণালয়ের সভায় উপস্থিত ছিলেন শিক্ষা মন্ত্রণালয়ের মাধ্যমিক ও উচ্চ শিক্ষা বিভাগের সচিব রেহানা পারভীন। এছাড়া, উপস্থিত ছিলেন শিক্ষা মন্ত্রণালয়ের বিভিন্ন দফতরের সংশ্লিষ্ট কর্মকর্তা, অর্থ মন্ত্রণালয়ের কর্মকর্তা, মন্ত্রিপরিষদের সংশ্লিষ্ট কর্মকর্তা ও জনপ্রশাসন মন্ত্রণালয়ের কর্মকর্তারা। বিডি প্রতিদিন\/কেএ","url":"https:\/\/www.bd-pratidin.com\/national\/2026\/01\/18\/1206302","date":1768749149000,"language":"bn","token_count":168,"source":"Bangladesh Pratidin"}
{"title":"বাপার সভাপতি তালুকদার, সম্পাদক আলমগীর কবির","body":"বাংলাদেশ পরিবেশ আন্দোলন (বাপা)-এর দুই বছর মেয়াদি নতুন কমিটি গঠন করা হয়েছে। রবিবার সন্ধ্যা সাতটায় ঢাকার সোবহানবাগে বাপার কেন্দ্রীয় কার্যালয়ে কমিটির সভায় এই কমিটি ঘোষণা করা হয়। ২০২৬–২০২৭ মেয়াদে দুই বছরের জন্য গঠিত কেন্দ্রীয় কার্যনির্বাহী কমিটির এ প্রথম সভায় সভাপতিত্ব করেন বাপার সহসভাপতি ও বাংলাদেশ পরিবেশ নেটওয়ার্ক (বেন)-এর প্রতিষ্ঠাতা অধ্যাপক ড. নজরুল ইসলাম। সভায় অধ্যাপক নুর মোহাম্মদ তালুকদারকে সভাপতি এবং মো. আলমগীর কবিরকে সাধারণ সম্পাদক করে ৪৬ সদস্যবিশিষ্ট কেন্দ্রীয় কার্যনির্বাহী কমিটি ঘোষণা করা হয়। কমিটির অন্যান্য সদস্যরা হলেন অধ্যাপক ড. নজরুল ইসলাম (বেন), অধ্যাপক এম. ফিরোজ আহমেদ, অধ্যাপক ড. মোহাম্মদ খালেকুজ্জামান (বেন), অধ্যাপক ড. মোস্তাফিজুর রহমান (সিপিডি), খুশি কবির, অধ্যাপক ড. সালেহ আহমেদ তানভীর (বেন), অধ্যাপক ড. এম. শহীদুল ইসলাম, মহিদুল হক খান, অধ্যাপক ড. মনজুরুল কিবরিয়া, অধ্যাপক আনু মুহাম্মদ, জাকির হোসেন, মিহির বিশ্বাস, মো. শাহজাহান মৃধা (বেনু), হাসান ইউসুফ খান, অধ্যাপক ড. আহমদ কামরুজ্জমান মজুমদার, ড. মাহবুব হোসেন, আমিনুর রসুল, হুমায়ুন কবির সুমন, এস এম মিজানুর রহমান (বড়াল রক্ষা আন্দোলন), ফরিদুল ইসলাম ফরিদ (তিস্তা রক্ষা আন্দোলন, রংপুর), হিরক সরদার, ড. হালিম দাদ খান, খন্দকার আজিজুল হক মনি (যশোর), জিয়াউর রহমান (বগুড়া), রফিকুল আলম (বরিশাল), জাভেদ জাহান, মোহাম্মদ রকিবুল আহসান রনি (গ্রীন সেভার্স), রুহিন হোসেন প্রিন্স, স্থপতি ইকবাল হাবিব, গাউস পিয়ারী, গরহার নঈম ওয়ারা, জামাত খান, করিম উল্লাহ কলিম, অ্যাডভোকেট বাবুল হাওলাদার, হাজী শেখ আনছার আলী, শাকিল কবির, মুনছেফা তৃপ্তি, ফাহমিদা নাজনিন, অ্যাডভোকেট পারভিন আক্তার, আশরাফ আমিরুল্লাহ, অধ্যাপক ড. মোসলেহ উদ্দিন আহমেদ, অ্যাডভোকেট আনোয়ারুল ইসলাম খায়ের, শাকিউল মিল্লাত মোর্শেদ ও হাফিজুল ইসলাম। সভায় নবগঠিত কমিটির দায়িত্ব বণ্টনসহ আগামী দিনের কর্মপরিকল্পনা নিয়ে আলোচনা হয়। বিডি-প্রতিদিন\/সুজন","url":"https:\/\/www.bd-pratidin.com\/national\/2026\/01\/20\/1206917","date":1768884404000,"language":"bn","token_count":244,"source":"Bangladesh Pratidin"}
{"title":"রাজস্ব বোর্ডের মতিউরের চারটি প্লট ক্রোক","body":"জাতীয় রাজস্ব বোর্ডের সাবেক সদস্য মো. মতিউর রহমানের নামে থাকা নারায়ণগঞ্জ জেলার রূপগঞ্জের একটি আবাসন প্রকল্পে চারটি (২৪ কাঠা) প্লট ক্রোকের আদেশ দিয়েছেন আদালত। সোমবার ঢাকা মহানগর জ্যেষ্ঠ বিশেষ জজ আদালতের বিচারক মো. সাব্বির ফয়েজ দুদকের আবেদনের পরিপ্রেক্ষিতে এ আদেশ দেন। আবেদনে বলা হয়েছে, মতিউর রহমানের বিরুদ্ধে দুর্নীতি দমন কমিশনে দাখিলকৃত সম্পদ বিবরণীতে অসৎ উদ্দেশ্যে মিথ্যা ও ভিত্তিহীন তথ্য প্রদান করে ১ কোটি ২৭ লাখ টাকার সম্পদের তথ্য গোপন করে এবং অসাধু উপায়ে ক্ষমতার অপব্যবহারের মাধ্যমে জ্ঞাত আয়ের উৎসের সহিত অসংগতিপূর্ণ ৫ কোটি ২৮ লাখ টাকা মূল্যের সম্পদের মালিকানা অর্জন করে তা নিজ ভোগ দখলে রাখার দায়ে দুদক মামলা দায়ের করেন। উক্ত মামলা সংশ্লিষ্ট অনুসন্ধানকালে আদালতের আদেশে প্রথম, দ্বিতীয় এবং তৃতীয় দফায় আসামির নামীয় কিছু সম্পদ ক্রোক ও অবরুদ্ধ করা হয়। তদন্তকালে বিভিন্ন সূত্র হতে প্রাপ্ত তথ্য মতে জানা যায় যে, আসামির নামীয় স্থাবর, অস্থাবর সম্পদসমূহ বিক্রি, স্থানান্তর করার চেষ্টা করছেন। মামলা নিষ্পত্তির পূর্বে আসামি কর্তৃক অর্জিত অবৈধ সম্পত্তিসমূহ হস্তান্তর, স্থানান্তর, রূপান্তর\/বিক্রি হয়ে গেলে রাষ্ট্রের সমূহ ক্ষতির কারণ রয়েছে। বিধায় আসামির নামীয় সম্পত্তিসমূহ অবিলম্বে ক্রোক করা আবশ্যক। বিডি-প্রতিদিন\/বাজিত","url":"https:\/\/www.bd-pratidin.com\/national\/2026\/02\/02\/1212309","date":1770030044000,"language":"bn","token_count":168,"source":"Bangladesh Pratidin"}
{"title":"নাটকীয় ম্যাচে ওয়েস্ট ইন্ডিজের সান্ত্বনার জয়","body":"জোহানেসবার্গের ঐতিহ্যবাহী ওয়ান্ডারার্স স্টেডিয়ামে বজ্রপাত ও বৃষ্টির কারণে বারবার খেলা থেমে যাওয়া এক নাটকীয় ম্যাচে ডিএলএস পদ্ধতিতে দক্ষিণ আফ্রিকাকে ৬ রানে হারিয়েছে ওয়েস্ট ইন্ডিজ। তবে তিন ম্যাচের টি-টোয়েন্টি সিরিজ ২–১ ব্যবধানে জিতে নিয়েছে স্বাগতিক দক্ষিণ আফ্রিকা। টস জিতে প্রথমে ফিল্ডিংয়ের সিদ্ধান্ত নেয় দক্ষিণ আফ্রিকা। কিন্তু ম্যাচের শুরু থেকেই আবহাওয়ার হস্তক্ষেপে বারবার খেলা থেমে যায়। শুরুতে ম্যাচ ১৬ ওভার করে নির্ধারিত হলেও পরে তা কমে আসে ১০ ওভারে। সংক্ষিপ্ত এই ফরম্যাটে ব্যাট হাতে দারুণ আক্রমণাত্মক পারফরম্যান্স দেখায় ওয়েস্ট ইন্ডিজ। দলটির পক্ষে অধিনায়ক শাই হোপ ও শিমরন হেটমায়ারের জুটি ছিল ইনিংসের মূল ভিত্তি। জনসন চার্লস শূন্য রানে ফিরে গেলেও হোপ শুরু থেকেই দায়িত্ব নিয়ে খেলেন। তিনি ২৫ বলে ৪৮ রান করেন, যেখানে ছিল ৩টি চার ও ৪টি ছক্কা। অন্য প্রান্তে আরও বিধ্বংসী ছিলেন শিমরন হেটমায়ার। ২২ বলে অপরাজিত ৪৮ রান, ৬টি ছক্কায় সাজানো তার ইনিংসের স্ট্রাইক রেট ছিল ২১৮-এরও বেশি। রোভম্যান পাওয়েল ৭ বলে ১৩ রান করে দ্রুত রান তুলতে সাহায্য করেন। নির্ধারিত ১০ ওভারে ৩ উইকেট হারিয়ে ওয়েস্ট ইন্ডিজ তোলে ১১৪ রান। দক্ষিণ আফ্রিকার বোলিংয়ে লুঙ্গি এনগিডি ও কেশব মহারাজ একটি করে উইকেট নিলেও রানের লাগাম টানতে পারেননি। বৃষ্টি পরবর্তী ডিএলএস পদ্ধতিতে দক্ষিণ আফ্রিকার সামনে লক্ষ্য দাঁড়ায় ১০ ওভারে ১২৫ রান। লক্ষ্য তাড়ায় শুরুটা ভালো হয়নি স্বাগতিকদের। অধিনায়ক এইডেন মারক্রাম মাত্র ২ রানে ফিরে যান। তবে কুইন্টন ডি কক ১৪ বলে ২৮ রান করে আশা জাগান। এরপর ডেওয়াল্ড ব্রেভিস, রায়ান রিকেলটন ও জর্জ লিন্ডে ছোট কিন্তু দ্রুতগতির ইনিংস খেললেও কেউই ইনিংস বড় করতে পারেননি। ব্রেভিস ১০ বলে ১৭ রান, রায়ান ৭ বলে ১৫ রান ও লিন্ডে ৯ বলে ১৭ রান করেন। শেষ দিকে জেসন স্মিথের ১০ বলে ঝোড়ো ২৬ রান দক্ষিণ আফ্রিকাকে লড়াইয়ে রাখে। তবে শেষ ওভারে প্রয়োজনীয় রান তুলতে ব্যর্থ হয় তারা। নির্ধারিত ১০ ওভারে ৬ উইকেট হারিয়ে দক্ষিণ আফ্রিকার সংগ্রহ দাঁড়ায় ১১৮ রান যা ডিএলএস লক্ষ্য থেকে ৬ রান কম। ওয়েস্ট ইন্ডিজের বোলিংয়ে ম্যাচের মোড় ঘুরিয়ে দেন গুডাকেশ মোটি। তিনি ২ ওভারে মাত্র ১৭ রান দিয়ে ৩ উইকেট নেন এবং হন ম্যাচসেরা। সিরিজ সেরা খেলোয়াড় নির্বাচিত হন দক্ষিণ আফ্রিকার কুইন্টন ডি কক। ৬ রানের এই জয়ে শেষ ম্যাচে ওয়েস্ট ইন্ডিজ সান্ত্বনা পেলেও সিরিজ জয়ের ট্রফি উঠেছে দক্ষিণ আফ্রিকার হাতেই। বিডি প্রতিদিন\/নাজিম","url":"https:\/\/www.bd-pratidin.com\/sports\/2026\/02\/01\/1211809","date":1769925148000,"language":"bn","token_count":342,"source":"Bangladesh Pratidin"}
{"title":"সারাদেশে তাপমাত্রা নিয়ে নতুন বার্তা, পড়তে পারে কুয়াশা","body":"সারাদেশের আবহাওয়া অস্থায়ীভাবে আংশিক মেঘলা আকাশসহ শুষ্ক থাকতে পারে। এছাড়া দেশের কোথাও কোথাও শেষরাত থেকে সকাল পর্যন্ত হালকা থেকে মাঝারি ধরনের কুয়াশা পড়তে পারে। রংপুর বিভাগে হতে পারে বৃষ্টি। বুধবার এমন পূর্বাভাস দিয়েছে আবহাওয়া অফিস। আবহাওয়াবিদ একেএম নাজমুল হক জানিয়েছেন, উপমহাদেশীয় উচ্চচাপ বলয়ের বর্ধিতাংশ পশ্চিমবঙ্গ এবং তৎসংলগ্ন এলাকায় অবস্থান করছে। মৌসুমের স্বাভাবিক লঘুচাপ দক্ষিণ বঙ্গোপসাগরে অবস্থান করছে, এর একটি বর্ধিতাংশ উত্তরপূর্ব বঙ্গোপসাগর পর্যন্ত বিস্তৃত রয়েছে। বৃহস্পতিবার (২৯ জানুয়ারি) সন্ধ্যা পর্যন্ত দেওয়া পূর্বাভাসে বলা হয়েছে, অস্থায়ীভাবে আংশিক মেঘলা আকাশসহ সারাদেশের আবহাওয়া শুষ্ক থাকতে পারে, তবে রংপুর বিভাগের দু'এক জায়গায় হালকা বৃষ্টির সম্ভাবনা রয়েছে। শেষরাত থেকে সকাল পর্যন্ত দেশের কোথাও কোথাও হালকা থেকে মাঝারি ধরনের কুয়াশা পড়তে পারে। সারাদেশে রাতের তাপমাত্রা সামান্য বাড়তে পারে এবং দিনের তাপমাত্রা প্রায় অপরিবর্তিত থাকতে পারে। বৃহস্পতিবার সন্ধ্যা থেকে পরবর্তী ২৪ ঘণ্টার পূর্বাভাসে বলা হয়েছে, অস্থায়ীভাবে আংশিক মেঘলা আকাশসহ সারাদেশের আবহাওয়া শুষ্ক থাকতে পারে। শেষরাত থেকে সকাল পর্যন্ত দেশের কোথাও কোথাও হালকা থেকে মাঝারি ধরনের কুয়াশা পড়তে পারে। সারাদেশে রাতের তাপমাত্রা সামান্য বাড়তে পারে এবং দিনের তাপমাত্রা প্রায় অপরিবর্তিত থাকতে পারে। শুক্রবার (৩০ জানুয়ারি) সন্ধ্যা থেকে পরবর্তী ২৪ ঘণ্টার পূর্বাভাসে বলা হয়েছে, অস্থায়ীভাবে আংশিক মেঘলা আকাশসহ সারাদেশের আবহাওয়া শুষ্ক থাকতে পারে। শেষরাত থেকে সকাল পর্যন্ত দেশের কোথাও কোথাও হালকা থেকে মাঝারি ধরনের কুয়াশা পড়তে পারে। সারাদেশে সামান্য কমতে পারে রাত এবং দিনের তাপমাত্রা। বিডি প্রতিদিন\/এএম","url":"https:\/\/www.bd-pratidin.com\/national\/2026\/01\/28\/1210423","date":1769615698000,"language":"bn","token_count":208,"source":"Bangladesh Pratidin"}
{"title":"যুক্তরাষ্ট্রে তুষারঝড়ে বিদ্যুৎহীন আড়াই লাখ মানুষ","body":"যুক্তরাষ্ট্রজুড়ে ভয়াবহ তুষারপাতের কারণে মানবিক বিপর্যয় দেখা দিয়েছে। ঝড়ের কারণে টেক্সাসের পশ্চিমে দুই লাখ ৩০ হাজারের বেশি মানুষ বিদ্যুৎহীন হয়ে পড়েছে। একই সঙ্গে বরফে ঢেকে যাওয়ায় পূর্বাঞ্চলীয় রাজ্যগুলো কার্যত অচল হয়ে পড়েছে। আবহাওয়া পূর্বাভাসে বলা হয়েছে, রবিবার (২৫ জানুয়ারি) চলতি সপ্তাহের শেষ পর্যন্ত দেশের পূর্বাঞ্চলের দুই-তৃতীয়াংশ অঞ্চলে তুষারপাত, শিলাবৃষ্টি, হিমশীতল বৃষ্টিপাত এবং বিপজ্জনকভাবে ঠান্ডা তাপমাত্রা অব্যাহত থাকতে পারে। এমন পরিস্থিতিতে স্থানীয় সময় শনিবার (২৪ জানুয়ারি) মার্কিন প্রেসিডেন্ট দক্ষিণ ক্যারোলিনা, ভার্জিনিয়া, টেনেসি, জর্জিয়া, উত্তর ক্যারোলিনা, মেরিল্যান্ড, আরকানসাস, কেনটাকি, লুইসিয়ানা, মিসিসিপি, ইন্ডিয়ানা এবং পশ্চিম ভার্জিনিয়ায় জরুরি দুর্যোগ ঘোষণা অনুমোদন দিয়েছে। ট্রাম্প তার সামাজিক যোগাযোগ মাধ্যম দেওয়া এক পোস্টে বলেন, আমরা এই ঝড়ের পথে থাকা সমস্ত রাজ্যের উপর নজর রাখব এবং তাদের সাথে যোগাযোগ রাখব। নিরাপদে থাকুন এবং উষ্ণ থাকুন। শনিবার জ্বালানি বিভাগ টেক্সাসের বৈদ্যুতিক নির্ভরযোগ্যতা কাউন্সিলকে রাজ্যের ব্ল্যাকআউট সীমিত করার লক্ষ্যে ডেটা সেন্টার এবং অন্যান্য প্রধান সুবিধাগুলিতে ব্যাকআপ জেনারেশন রিসোর্স স্থাপনের অনুমতি দিয়ে একটি জরুরি আদেশ জারি করেছে। পরে জরুরি বিভাগ গ্রিড অপারেটর পিজেএম ইন্টারকানেকশনকে রাজ্যের আইন বা পরিবেশগত অনুমতির কারণে সীমাবদ্ধতা নির্বিশেষে মধ্য-আটলান্টিক অঞ্চলে \"নির্দিষ্ট রিসোর্স\" পরিচালনা করার জন্য একটি জরুরি আদেশ জারি করেছে।এদিকে আবহাওয়ার এক পূর্বাভাসে আগামীকাল সোমবার (২৬ জানুয়ারি) রেকর্ড ঠান্ডা তাপমাত্রা এবং বিপজ্জনকভাবে ঠান্ডা বাতাসের তীব্রতা গ্রেট প্লেইন অঞ্চলে আরও নেমে আসার পূর্বাভাস দিয়েছেন। ফ্লাইট ট্র্যাকিং সংস্থাগুলোর তথ্য অনুযায়ী, শনিবার ও রোববার মিলিয়ে যুক্তরাষ্ট্রজুড়ে ১৩ হাজারের বেশি ফ্লাইট বাতিল করা হয়েছে। ডালাস-ফোর্ট ওয়ার্থ, শিকাগো, আটলান্টা, ওকলাহোমা সিটি ও ওয়াশিংটনের প্রধান বিমানবন্দরগুলোতে সবচেয়ে বেশি ফ্লাইট বাতিলের ঘটনা ঘটেছে। অনেক বিমানবন্দরে শনিবারের সব ফ্লাইটই বন্ধ রাখা হয়। জর্জিয়ার কর্মকর্তারা একে গত এক দশকের সবচেয়ে বড় বরফঝড়গুলোর একটি বলে উল্লেখ করে বাসিন্দাদের অন্তত ৪৮ ঘণ্টা ঘরে থাকার পরামর্শ দিয়েছেন। ঝড়ের প্রভাব আরও কয়েক দিন অব্যাহত থাকতে পারে বলে আশঙ্কা করছে সংশ্লিষ্ট কর্তৃপক্ষ। তাই সকলকে জ্বালানি, খাদ্য মজুদ এবং পরিস্থিতি মোকাবেলায় সবাইকে সর্তক থাকার আহ্বান জানিয়েছে। বিডি প্রতিদিন\/কামাল","url":"https:\/\/www.bd-pratidin.com\/international-news\/2026\/01\/25\/1209070","date":1769336637000,"language":"bn","token_count":286,"source":"Bangladesh Pratidin"}
{"title":"ফেব্রুয়ারিতে ৬ দিন বন্ধ থাকবে ইতালির ভিসা আবেদন","body":"ইতালির ভিসা প্রসেসিং সিস্টেমে প্রযুক্তিগত রক্ষণাবেক্ষণের জন্য ফেব্রুয়ারির মাঝামাঝি সময়ে বিশ্বব্যাপী ভিসা আবেদন গ্রহণ ছয় দিন স্থগিত থাকবে বলে জানিয়েছে ঢাকাস্থ ইতালির দূতাবাস। সোমবার এক সংবাদ বিজ্ঞপ্তিতে দূতাবাস জানায়, প্রযুক্তিগত রক্ষণাবেক্ষণের কারণে ১১, ১২, ১৫, ১৬, ১৭ ও ১৮ ফেব্রুয়ারি ইতালির ভিসা অফিসগুলোতে কোনো ধরনের ভিসা আবেদন গ্রহণ করা হবে না। এ সময়ে কোনো ভিসা আবেদন বা প্রত্যাহারের অনুরোধ গ্রহণ না করতে ভিএফএস গ্লোবালকে নির্দেশনা দিয়েছে দূতাবাস। তবে, ইতোমধ্যে জমা দেওয়া আবেদনের বিপরীতে দূতাবাস যদি অতিরিক্ত কোনো কাগজপত্র চেয়ে থাকে, কেবল সেই নথিপত্রগুলো ওই সময়ে জমা নেওয়া হবে। যাদের ১১ থেকে ১৮ ফেব্রুয়ারির মধ্যে জরুরি ভিত্তিতে ইতালি ভ্রমণের প্রয়োজন, তাদের ফেব্রুয়ারি মাসের শুরুতেই ভিসা আবেদন জমা দেওয়ার পরামর্শ দিয়েছে দূতাবাস। কারণ, একটি ভিসা ইস্যু বা অনুমোদনের জন্য ন্যূনতম ১০ কর্মদিবস পর্যন্ত সময় লাগতে পারে। দূতাবাস আবেদনকারীদের ভ্রমণ ও ভিসা জমা দেওয়ার সময়সূচি নিয়ে যথাযথভাবে পরিকল্পনা করার আহ্বান জানিয়েছে, যাতে কোনো ধরনের অসুবিধা না হয়। বিডি-প্রতিদিন\/বাজিত","url":"https:\/\/www.bd-pratidin.com\/national\/2026\/01\/26\/1209578","date":1769436203000,"language":"bn","token_count":145,"source":"Bangladesh Pratidin"}
{"title":"শুধু লালগালিচায় হাঁটা নয়, জেদ্দায় নেতৃত্ব দিচ্ছেন আনা-ঐশ্বরিয়ারা","body":"নায়িকারা শুধু লালগালিচায় হাঁটবেন, অনুষ্ঠানের সৌন্দর্য বাড়াবেন—এমনটাই ছিল প্রচলিত ধারণা। কিন্তু এবার এটির ব্যতিক্রম দেখা গেছে সৌদি আরবের জেদ্দায় অনুষ্ঠিত রেড সি ইন্টারন্যাশনাল ফিল্ম ফেস্টিভ্যালের পঞ্চম আসরে। যেখানে অভিনেত্রীরা শুধু অনুষ্ঠানের সৌন্দর্য বাড়ানোয় নয়, বরং রীতিমতো নেতৃত্ব দিতে দেখা গেছে তাদের। ফেস্টিভ্যালের তৃতীয় দিনের শুরুতে দর্শকদের শুভেচ্ছা জানিয়ে মঞ্চে আসেন বলিউড অভিনেত্রী ঐশ্বরিয়া রাই বচ্চন। মাতৃত্ব ও ক্যারিয়ার সামলানোর ব্যক্তিগত অভিজ্ঞতা, বিশ্বসুন্দরী খেতাব নিয়ে তার ভাবনা এবং সামাজিক যোগাযোগমাধ্যমে নিজের অবস্থান নিয়ে খোলাখুলি কথা বলেন তিনি। ঐশ্বরিয়ার মতে, নিরাপত্তাহীনতা কখনো তার চালিকাশক্তি ছিল না, বরং সততা ও দৃঢ়তাই তাকে পথ দেখিয়েছে। অন্যদিকে হলিউড অভিনেত্রী আনা দে আরমাস ছিলেন পুরোপুরি বাস্তববাদী। হাভানা থেকে মাদ্রিদ হয়ে হলিউডে প্রতিষ্ঠা পাওয়ার যাত্রা, ভাষার বাধা, কঠিন সময় নিয়ে কথা বলেন তিনি। চরিত্রের প্রস্তুতি, পর্যবেক্ষণ ও পরিশ্রম নিয়ে তার শিল্পভিত্তিক আলোচনা শিক্ষার্থী ও তরুণ নির্মাতাদের বিশেষভাবে অনুপ্রাণিত করেছে। মার্কিন সংগীতশিল্পী ও অভিনেত্রী কুইন লতিফা উৎসবে যোগ করেন প্রতিনিধিত্ব ও শিল্পে নারী নেতৃত্বের নতুন দৃষ্টিভঙ্গি। তিনি কথা বলেন সহযোগিতা এবং শিল্পে নারীর কণ্ঠ শক্তিশালী করার প্রয়োজনীয়তা নিয়ে। তার বক্তব্যে উঠে আসে একজন নারীর সাফল্য মানে অন্য নারীর জন্য নতুন দরজা খুলে দেওয়া। প্রসঙ্গত, গত ৪ ডিসেম্বর জেদ্দায় বসেছে রেড সি ইন্টারন্যাশনাল ফিল্ম ফেস্টিভ্যালের পঞ্চম আসর। চলবে ১৩ ডিসেম্বর পর্যন্ত। এবারের আয়োজনে ‘সিনেমার প্রতি ভালোবাসা’ স্লোগানে প্রদর্শিত হচ্ছে বিশ্বের বিভিন্ন দেশের ১১১ সিনেমা। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/12\/08\/1189237","date":1765189682000,"language":"bn","token_count":207,"source":"Bangladesh Pratidin"}
{"title":"রাজশাহীতে তারেক রহমানের সমাবেশ বৃহস্পতিবার","body":"আগামী ২৯ জানুয়ারি (বৃহস্পতিবার) রাজশাহীতে আসছেন বিএনপির চেয়ারম্যান তারেক রহমান। এদিন তিনি রাজশাহীতে বিএনপির সমাবেশে বক্তব্য দেবেন বলে দলীয় সূত্রে জানা গেছে। জানা গেছে- সমাবেশটি ২৮ জানুয়ারি (বুধবার) হওয়ার কথা ছিল। কিন্তু এক দিন পিছিয়ে বৃহস্পতিবার করা হয়েছে। কারণ ওই দিন উড়োজাহাজের টিকিট না পাওয়ার কারণে সমাবেশ পেছানো হয়েছে। নতুন সূচি অনুযায়ী, ২৯ জানুয়ারি দুপুর সাড়ে ১২টায় তারেক রহমান রাজশাহীতে হাজী মোহাম্মদ মহসিন সরকারি বিদ্যালয় মাঠে (ঐতিহাসিক মাদ্রাসা ময়দানে) নির্বাচনী সমাবেশে ভাষণ দেবেন। এ সভায় রাজশাহী, নাটোর ও চাঁপাইনবাবগঞ্জের ১৩টি নির্বাচনী এলাকার মানুষ অংশ নেবেন। এনিয়ে গেল শনিবার রাতে রাজশাহী সদর আসনের প্রার্থী ও সাবেক চেয়ারপারসনের উপদেষ্টা মিজানুর রহমান মিনুর বাসায় একটি প্রস্তুতি সভা অনুষ্ঠিত হয়েছে। সভায় সিদ্ধান্ত হয়- তারেক রহমানের এ সমাবেশ হবে বৃহৎ ও ঐতিহাসিক। রাজশাহী সদর আসনের বিএনপির প্রার্থী ও সাবেক চেয়ারপারসনের উপদেষ্টা মিজানুর রহমান মিনু বলেন, দলের চেয়ারম্যান তারেক রহমান টেলিফোন করে সমাবেশের তারিখ পরিবর্তনের বিষয়টি তাকে অবহিত করেন। অন্য কোনো সমস্যা নয়, ২৮ জানুয়ারি বিমানের টিকিট না পাওয়ার কারণে সমাবেশের তারিখ একদিন পেছানো হয়েছে। বিডি-প্রতিদিন\/ সালাহ উদ্দীন","url":"https:\/\/www.bd-pratidin.com\/current-politics\/2026\/01\/26\/1209393","date":1769403574000,"language":"bn","token_count":162,"source":"Bangladesh Pratidin"}
{"title":"বিসিবির কেন্দ্রীয় চুক্তিতে থাকতে পারেন যেসব ক্রিকেটার","body":"নতুন বছর শুরুর সঙ্গে সঙ্গেই বাংলাদেশ জাতীয় ক্রিকেট দলের কেন্দ্রীয় চুক্তির তালিকা নিয়ে শুরু হয়েছে প্রস্তুতি। বাংলাদেশ ক্রিকেট বোর্ড (বিসিবি) সর্বশেষ বোর্ড সভায় ২০২৬ সালের জন্য কেন্দ্রীয় চুক্তিতে থাকা ক্রিকেটারের সংখ্যা বাড়ানোর সিদ্ধান্ত নিয়েছে। ২০২৫ সালে যেখানে চুক্তিতে ছিলেন ২২ জন, সেখানে এবার সেই সংখ্যা বাড়িয়ে ২৭ করা হচ্ছে। বোর্ড পরিচালক আমজাদ হোসেন গণমাধ্যমকে জানিয়েছেন, কেন্দ্রীয় চুক্তিতে ক্রিকেটারের সংখ্যা বাড়ানো হচ্ছে। সর্বশেষ চুক্তিতে মাহমুদউল্লাহ রিয়াদ মাত্র দুই মাসের জন্য অন্তর্ভুক্ত ছিলেন। ফলে মার্চ থেকে চুক্তিবদ্ধ ক্রিকেটারের সংখ্যা নেমে আসে ২১ জনে। নতুন তালিকায় ছয়জন নতুন ক্রিকেটার যুক্ত হওয়ার সম্ভাবনা রয়েছে। তিনি আরও বলেন, নাঈম হাসান, তানভীর ইসলাম ও হাসান মুরাদকে কেন্দ্রীয় চুক্তিতে অন্তর্ভুক্ত করার প্রস্তাব করা হয়েছে। পাশাপাশি পারভেজ হোসেন ইমন ও সাইফ হাসানও চুক্তিতে জায়গা পেতে পারেন। ২০২৬ সালে টেস্ট ও ওয়ানডে ম্যাচ বেশি থাকায় পেসার ইবাদত হোসেন চৌধুরী অথবা ব্যাটার মাহমুদুল হাসান জয়ের একজনকে চুক্তিতে রাখা হতে পারে। এ ছাড়া উইকেটকিপার ব্যাটার নুরুল হাসান সোহানকেও ফেরানোর চিন্তা করছে বোর্ড। সবশেষ চুক্তিতে এ+ ক্যাটাগরিতে একমাত্র ক্রিকেটার ছিলেন তাসকিন আহমেদ, যার পারিশ্রমিক ছিল ১০ লাখ টাকা। তবে চোটের কারণে টেস্ট ক্রিকেটে অনিয়মিত হওয়ায় এবার এ+ ক্যাটাগরিতে তার থাকার সম্ভাবনা নেই। তাসকিন নেমে যেতে পারেন ‘এ’ ক্যাটাগরিতে, যেখানে আগে থেকেই রয়েছেন অধিনায়ক নাজমুল হোসেন শান্ত, মেহেদী হাসান মিরাজ ও লিটন দাস। কেন্দ্রীয় চুক্তির সম্ভাব্য ২৭ ক্রিকেটার নাজমুল হোসেন শান্ত, লিটন কুমার দাস, তাসকিন আহমেদ, মেহেদী হাসান মিরাজ, মুশফিকুর রহিম, মুমিনুল হক, তাইজুল ইসলাম, মুস্তাফিজুর রহমান, তাওহিদ হৃদয়, হাসান মাহমুদ, নাহিদ রানা, সাদমান ইসলাম, সৌম্য সরকার, জাকের আলী, তানজিদ হাসান তামিম, শরিফুল ইসলাম, রিশাদ হোসেন, তানজিম হাসান সাকিব, শেখ মেহেদী, নাসুম আহমেদ, খালেদ আহমেদ, পারভেজ হোসেন ইমন, সাইফ হাসান, নুরুল হাসান সোহান, নাঈম হাসান, তানভীর ইসলাম ও হাসান মুরাদ। বিডি-প্রতিদিন\/আশফাক","url":"https:\/\/www.bd-pratidin.com\/sports\/2026\/01\/30\/1211060","date":1769768827000,"language":"bn","token_count":268,"source":"Bangladesh Pratidin"}
{"title":"প্রকাশিত হলো বাপ্পা মজুমদারের ‘এই ব্যথা’","body":"সংগীত দুনিয়ার জনপ্রিয় গায়ক বাপ্পা মজুমদার। ক্যারিয়ারে অসংখ্য শ্রোতাপ্রিয় গান উপহার দিয়েছেন তিনি। গানের সঙ্গেই তার বসবাস। শ্রোতা-দর্শকদের মাতাতে ভিন্ন ধাঁচের স্বাদ দিতে নতুন গান প্রকাশ করেছেন তিনি। ‘এই ব্যথা কি তোমার অনুগত\/ চাইলেই রোদে এসে পেতে দেয় গা\/ এই ব্যথা কি দিনান্তে কোনো হাওয়া\/ স্বপ্নের মত সারা রাত্রি জেগে থাকা’- এমন কাব্যমালায় সাজানো গানটি লিখেছেন মাহি ফ্লোরা। গানটির সুর করেছেন এহসান রাহি ও সংগীতায়োজন করেছেন আমজাদ হোসেন। গানটির ব্যতিক্রমী ভিডিও নির্মাণ করেছেন শুভব্রত সরকার। গানটি প্রকাশ করেছে ধ্রুব মিউজিক স্টেশন (ডিএমএস)। সম্প্রতি ধ্রুব মিউজিক স্টেশনে গানটির প্রকাশনা উৎসবের আয়োজন করা হয়। এসময় বাপ্পা মজুমদার শুভেচ্ছা জানাতে হাজির হয়েছিলেন গীতিকার, সুরকার ও কন্ঠশিল্পী তরুণ মুন্সী, জুয়েল মোর্শেদ, লুৎফর হাসান, কিশোর দাসসহ সঙ্গীতাঙ্গনের অনেকেই। গানটি প্রসঙ্গে বাপ্পা মজুমদার বলেন, অনেকদিন পরে আয়োজন করে একটা গান হলো। আমি আনন্দিত। এই টিমে যারা কাজ করেছে তারা প্রত্যেকেই ট্যালেন্টেড। সবাই যার যার সেরাটা দিয়েছে এই গানে । আরও আনন্দের ব্যপার হলো আজকে আমার বড় কন্যার জন্মদিন, এমনদিনে ‘এই ব্যথা’ গানটির প্রকাশ আমাকে মুগ্ধতার অন্য জগতে নিয়ে গেছে। গানটির ভিডিও নিয়ে একটু বলতে চাই, এই ধরণের মিউজিক ভিডিও আমাদের দেশে একেবারেই নতুন। যা একটি ভিন্নমাত্রা এনে দিবে বলে আশি বিশ্বাস করি। আশা করছি গানটি সবার ভালো লাগবে। ধ্রুব মিউজিক স্টেশনের কর্ণধার কন্ঠশিল্পী ধ্রুব গুহ বলেন, বাপ্পা দা’র ‘এই ব্যথা’ প্রকাশ করতে পেরে ধ্রুব মিউজিক স্টেশন আনন্দিত। আমি আশা করছি গানটি শ্রোতাদের অনেক ভালো লাগবে। ডিএমএস জানায়, ১৮ ডিসেম্বর, বৃহস্পতিবার তাদের ইউটিউব চ্যানেলে অবমুক্ত করা হয় ‘এই ব্যথা’ গানটির ভিডিও। পাশাপাশি গানটি শুনতে পাওয়া যাচ্ছে দেশি ও আন্তর্জাতিক সব মিউজিক প্ল্যাটফর্মে । বিডি প্রতিদিন\/কামাল","url":"https:\/\/www.bd-pratidin.com\/entertainment\/2025\/12\/19\/1193911","date":1766143603000,"language":"bn","token_count":248,"source":"Bangladesh Pratidin"}
{"title":"ইউক্রেনে মিসাইল ও ড্রোন হামলা চালাল রাশিয়া","body":"ইউক্রেনে রাতভর শতাধিক ড্রোন ও একটি মিসাইল হামলা চালিয়েছে রাশিয়া। গতকাল ইউক্রেনীয় বিমানবাহিনী এ তথ্য জানায়। মার্কিন প্রেসিডেন্ট ডোনাল্ড ট্রাম্প কিয়েভসহ অন্যান্য শহরে এক সপ্তাহের জন্য রুশ হামলা বন্ধে পুতিনের সম্মতির কথা জানানোর এক দিন পরই এ হামলার খবর এলো। কিয়েভ থেকে বার্তা সংস্থা এএফপি এ খবর জানায়। ট্রাম্প তাঁর ওই ঘোষণার বিষয়ে বিস্তারিত কিছু জানাননি এবং মস্কোও এখন পর্যন্ত এ নিয়ে কোনো মন্তব্য করেনি। ইউক্রেনের প্রেসিডেন্ট ভলোদিমির জেলেনস্কি ইঙ্গিত দিয়েছেন যে, সম্ভবত কেবল ইউক্রেনের জ্বালানি খাতের ওপর এ সাময়িক যুদ্ধবিরতি প্রযোজ্য হবে। তিনি আরও জানান, রাশিয়া এ প্রতিশ্রুতি মেনে চলবে কি না, তা নিশ্চিত করতে তিনি ওয়াশিংটনের ওপর ভরসা রাখছেন। ইউক্রেনের বিমানবাহিনী জানায়, ‘বৃহস্পতিবার রাতে শত্রুপক্ষ ভোরোনেজ অঞ্চল থেকে একটি ইস্কান্দার-এম ব্যালিস্টিক মিসাইল এবং ১১১টি ড্রোন নিক্ষেপ করেছে।’ গত কয়েক দিনে ইউক্রেনের বিদ্যুৎ ও জ্বালানি অবকাঠামো লক্ষ্য করে রাশিয়ার একের পর এক হামলার ফলে তীব্র শীতের মধ্যে দেশটির লাখ লাখ মানুষের ঘর গরম রাখার ব্যবস্থা ও বিদ্যুৎ সরবরাহ বিচ্ছিন্ন হয়ে পড়েছে। -এএফপি এর আগে ট্রাম্প জানিয়েছিলেন, প্রচণ্ড শীতের কারণে তিনি ‘ব্যক্তিগতভাবে’ রুশ প্রেসিডেন্ট ভøাদিমির পুতিনকে হামলা বন্ধের অনুরোধ করেছিলেন এবং এ বিরতি এক সপ্তাহ স্থায়ী হবে। এদিকে, ইউক্রেনের দক্ষিণাঞ্চলীয় জাপোরিঝঝিয়া অঞ্চলের গভর্নর রাতে বলেন, সেখানে একটি আবাসিক ভবনে রাশিয়ার হামলায় একজন আহত হয়েছেন।","url":"https:\/\/www.bd-pratidin.com\/international\/2026\/01\/31\/1211305","date":1769796000000,"language":"bn","token_count":194,"source":"Bangladesh Pratidin"}
{"title":"ডলারে দামে ধস, বিশ্ববাজারে স্বর্ণের দামে নতুন রেকর্ড","body":"ভূরাজনৈতিক অস্থিরতার মাঝেই আরও কমেছে মার্কিন ডলারের দাম। এতে বিশ্ববাজারে আরও বেড়েছে স্বর্ণের দাম। সংবাদমাধ্যমের প্রতিবেদন অনুযায়ী, যুক্তরাষ্ট্রের কেন্দ্রীয় ব্যাংক ফেডারেল রিজার্ভের মুদ্রানীতি সিদ্ধান্তের আগে আন্তর্জাতিক বাজারে স্বর্ণের দাম ৫,২০০ ডলারের সীমা ছাড়িয়েছে। যা মূল্যবান ধাতুটির দামের সর্বকালের সর্বোচ্চ রেকর্ড। প্রতিবেদনে আরও বলা হয়েছে, বিশ্বজুড়ে চলমান উদ্বেগের কারণে মার্কিন ডলার প্রায় চার বছরের মধ্যে সর্বনিম্ন পর্যায়ে নেমে গেছে। আর ডলার দুর্বল হওয়ার পরই শক্তিশালী হচ্ছে স্বর্ণের অবস্থান। বুধবার স্বর্ণের দাম প্রথমবার রেকর্ড সর্বোচ্চ পর্যায়ে পৌঁছে প্রতি আউন্স ৫ হাজার ২০০ ডলার ছাড়িয়ে যায়। বছরের শুরু থেকে ২০ শতাংশের বেশি বৃদ্ধি পেয়ে প্রতি আউন্স স্বর্ণ দাঁড়ায় ৫২২৪ দশমিক ৯৫ এ। গত এক সপ্তাহে স্বর্ণের দাম প্রায় ৯ শতাংশ বৃদ্ধি পেয়েছে। বিশ্বব্যাপী রাজনৈতিক অনিশ্চয়তা ও অর্থনৈতিক সংকটের জেরে মানুষ এখন ধীরে ধীরে এই মূল্যবান ধাতুটির দিকে অগ্রসর হচ্ছে। এতেই লাফিয়ে বাড়ছে স্বর্ণের দাম। অন্যদিকে কমছে বিশ্বব্যাপী রাজত্ব করা ডলারের মূল্য। ডলারের মূল্য যথেষ্ট কমেছে কি না, এমন প্রশ্নের জবাবে মঙ্গলবার মার্কিন প্রেসিডেন্ট ডোনাল্ড ট্রাম্প জানান, ডলারের অবস্থান এখনও চমৎকার পর্যায়ে আছে। ব্যবসায়ীরা তার এই মন্তব্যে ধরে নেন ডলারের বিক্রি বৃদ্ধি পাবে। তবে হয় উল্টো। ডলার সূচক বলছে, এর আগে বিশ্বের সমজাতীয় ছয়টি মুদ্রার বিপরীতে ডলারের মূল্য ছিল শূন্য দশমিক দুই দুই শতাংশ বেশি, ৯৬ দশমিক এক এক চার। যা এক শতাংশেরও বেশি কমে গেল চার বছরে এখন সর্বনিম্নে। বুধবার এটি দাঁড়ায় ৯৫ দশমিক পাঁচ ছয় ছয়ে। এর আগে ২০২২ সালের ফেব্রুয়ারিতে সর্বনিম্নে নামে। সূত্র: টিআরটি ওয়ার্ল্ড বিডি প্রতিদিন\/একেএ","url":"https:\/\/www.bd-pratidin.com\/international-news\/2026\/01\/28\/1210376","date":1769608771000,"language":"bn","token_count":226,"source":"Bangladesh Pratidin"}
{"title":"প্রবাসীদের ভোটে কারচুপির সুযোগ নেই : ইসি সানাউল্লাহ","body":"নির্বাচন কমিশনার (ইসি) ব্রিগেডিয়ার জেনারেল (অব.) আবুল ফজল মো. সানাউল্লাহ বলেছেন, প্রবাসীদের ভোটগ্রহণ প্রক্রিয়ায় কোনো ধরণের কারচুপির সুযোগ নেই। ভোট প্রদানের ক্ষেত্রে লাইভ ভেরিফিকেশন বাধ্যতামূলক করা হয়েছে এবং ব্যালটের নিরাপত্তায় গোয়েন্দা সংস্থার সদস্যরা দায়িত্ব পালন করবেন। রবিবার সকালে বরিশালের সার্কিট হাউজে ত্রয়োদশ জাতীয় সংসদ নির্বচন ও গণভোট ২০২৬ উপলক্ষে আইনশৃঙ্খলা রক্ষাকারী সেল এবং ডিজিটাল ও অবজারভেশন টিমের সঙ্গে মতবিনিময় সভায় এই বলেন। ইসি সানাউল্লাহ বলেন, প্রবাসীদের জন্য ব্যবহৃত ব্যালটে মোট ১১৯টি প্রতীক থাকবে। ফলে খাম খোলা ও সঠিকভাবে ভোট গণনায় তুলনামূলকভাবে বেশি সময় লাগবে। ভোটকেন্দ্রে শুধুমাত্র প্রিজাইডিং অফিসার কলম নিয়ে যেতে পারবে, অন্য কর্মকর্তা ও সংশ্লিষ্টরা পেনন্সিল নিয়ে যাবেন। ইসি আরও বলেন, ভোট চলাকালীন প্রতি আসনে ১০ জন করে ম্যাজিস্ট্রেট দায়িত্ব পালন করবেন। মোবাইল ফাইন্যান্সিয়াল সার্ভিসের মাধ্যমে অনিয়ম ঠেকাতে কমিশন বিশেষভাবে সতর্ক রয়েছে। ভোট কেনাবেচা বন্ধে একাধিক বৈঠক করা হয়েছে এবং অর্থ লেনদেনের ক্ষেত্রে একটি নির্দিষ্ট সীমা নির্ধারণ করা হবে। তিনি বলেন, নির্বাচন পরিচালনার সঙ্গে যুক্ত কর্মকর্তাদের কোনো ধরণের আপ্যায়ন বা আতিথেয়তা গ্রহণ থেকে বিরত থাকতে নির্দেশ দেন। অপ তথ্য ও গুজব প্রতিরোধে সত্য এবং সঠিক তথ্য দ্রুত জনগণের কাছে পৌঁছে দেওয়ার কথাও বলেন। এছাড়া বৃদ্ধ, প্রতিবন্ধী ও আহত ভোটারদের ভোটাধিকার নিশ্চিত করার বিষয়েও প্রয়োজনীয় ব্যবস্থা গ্রহণসহ ভোটে স্বচ্ছতা নিশ্চিত করতে সব জেলা ও প্রতিটি ভোটকেন্দ্রে সিসিটিভি ক্যামেরা স্থাপন করা হবে বলে জানান তিনি। নির্বাচনের নিরপেক্ষতা প্রসঙ্গে ইসি বলেন, সততা ও নিরপেক্ষতার প্রশ্নে নির্বাচন কমিশন শক্ত অবস্থানে থাকবে। এখানে বড় দল বা ছোট দলের কোনো ভেদাভেদ নেই সবাই সমান। নির্দেশনার পরও কোন কর্মকর্তা পক্ষপাতমূলক আচরণ করলে তার পরিণতি হবে কঠোর। তিনি আরও বলেন, নির্বাচন সংশ্লিষ্ট সবাইকে দৃঢ়তার সঙ্গে দায়িত্ব পালন করতে হবে। যেখানে অনিয়ম হবে সেখানে কোনো ধরনের নমনীয়তা দেখানো যাবে না। বরিশাল জেলা রিটার্নিং কর্মকর্তা খাইরুল আলম সুমনের সভাপতিত্বে আরও উপস্থিত ছিলেন জেলা পুলিশ সুপার ফারজানা ইসলাম প্রমুখ। বিডি-প্রতিদিন\/সালাহ উদ্দীন","url":"https:\/\/www.bd-pratidin.com\/national\/2026\/02\/01\/1211803","date":1769922762000,"language":"bn","token_count":281,"source":"Bangladesh Pratidin"}
{"title":"একনজরে আজকের বাংলাদেশ প্রতিদিন (২২ জানুয়ারি)","body":"ত্রয়োদশ সংসদ নির্বাচনে অংশ নিচ্ছে ৫১টি দল। মোট প্রতিদ্বন্দ্বী প্রার্থী ১৯৮১ জন, এর মধ্যে দলীয় ১৭৩২ জন এবং... শেষ পর্যন্ত থেকেই গেলেন বিএনপির বিদ্রোহী প্রার্থীরা। ১২ ফেব্রুয়ারির অনুষ্ঠিতব্য জাতীয় সংসদ নির্বাচনে ৭৯টি... বিএনপি চেয়ারম্যান তারেক রহমান গতকাল সিলেটে হযরত শাহজালাল (রহ.)-এর মাজার জিয়ারত করেন। আজ তিনি সিলেট থেকে বিএনপির... গত ৮ জানুয়ারি অত্যাবশ্যকীয় ওষুধের তালিকা বড় করে সরকার। এ তালিকায় এখন ওষুধের সংখ্যা ২৯৫। এসব ওষুধ সরকারের বেঁধে... নতুন বেতন কাঠামোতে সরকারি চাকুরেদের বেতন ১০০ থেকে ১৪০ শতাংশ বাড়ানোর সুপারিশ করা হয়েছে। এর ফলে সর্বনিম্ন গ্রেড... ত্রয়োদশ জাতীয় সংসদ নির্বাচন ও গণভোট সামনে রেখে গতকাল সার্বিক আইনশৃঙ্খলা পরিস্থিতি নিয়ে একটি উচ্চ পর্যায়ের সভা... সবাইকে নিয়ে আগামী দিনের নতুন ও নিরাপদ বাংলাদেশ গড়ার প্রত্যয় ব্যক্ত করেছেন বিএনপি চেয়ারম্যান তারেক রহমান। তিনি... মব সৃষ্টি করে জনমত প্রভাবিত করার দিন এখন আর নেই বলে মন্তব্য করছেন বাংলাদেশ জামায়াতে ইসলামীর আমির ডা. শফিকুর... ত্রয়োদশ জাতীয় সংসদ নির্বাচনে ভোট দিতে নিবন্ধন করেছেন ২২ জন সাবেক প্রভাবশালী মন্ত্রী-এমপি। এর বাইরে রয়েছেন... দ্বিতীয় মেয়াদে গত বছরের শুরুতে মার্কিন প্রেসিডেন্ট হিসেবে দায়িত্ব নেন ডোনাল্ড ট্রাম্প। এক বছরে দ্বিতীয়... ভুয়া স্বাক্ষর ও স্ট্যাম্প জালিয়াতি করে ট্রান্সকম গ্রুপের ১৪ হাজার ১৬০টি শেয়ার (প্রায় ১০ হাজার কোটি টাকা)... রাজধানীর মোহাম্মদপুরের শেরশাহ সুরি রোডের বাসিন্দা মো. শহীদ আলম মোল্লা। স্থানীয় প্রিপারেটরি স্কুল অ্যান্ড... সিডিএ চেয়ারম্যান প্রকৌশলী মো. নুরুল করিম বলেন, সিডিএ নগরের যানজট নিরসনে তিনটি গুরুত্বপূর্ণ সড়ক নির্মাণ করবে।... বিএনপির কেন্দ্রীয় নেতা নাটোর-২ আসনের মনোনীত ধানের শীষের প্রার্থী অ্যাডভোকেট এম রুহুল কুদ্দুস তালুকদার দুলু... বিএনপির জাতীয় স্থায়ী কমিটির সদস্য ইকবাল হাসান মাহমুদ টুকু বলেছেন, তারেক রহমানের নেতৃত্বে বিএনপি ক্ষমতায় গেলে... জামায়াতে ইসলামীর নায়েবে আমির ও সাবেক সংসদ সদস্য ডা. সৈয়দ আবদুল্লাহ মো. তাহের বলেছেন, আগামীতে ১০ দলীয় জোট সরকার গঠন... ঢাকা বিভাগীয় কমিশনার শরফ উদ্দিন আহমেদ চৌধুরী বলেছেন, আসন্ন জাতীয় সংসদ নির্বাচনে প্রার্থীদের প্রতীক বরাদ্দ... চট্টগ্রামে এক গোলটেবিল আলোচনায় নির্বাচনি ইশতেহারে জাতীয় নিরাপত্তার ইস্যু অন্তর্ভুক্তির সুপারিশ করা হয়েছে।... বাংলাদেশ টি-২০ বিশ্বকাপ না খেললে পাকিস্তান খেলবে না। এজন্য দলটির অনুশীলন বন্ধ রাখার নির্দেশ দিয়েছে পিসিবি। এমন... একাত্তরে মানবতাবিরোধী অপরাধে মৃত্যুদণ্ডপ্রাপ্ত মাওলানা আবুল কালাম আযাদকে আপিল করতে প্রয়োজনীয় নথিপত্র... বেসরকারি পাঁচ ব্যাংকের পর এবার সরকারি মালিকানাধীন ব্যাংক একীভূতকরণের ইঙ্গিত দিয়েছেন বাংলাদেশ ব্যাংকের গভর্নর... জামায়াতের সঙ্গে জোট করা প্রসঙ্গে ইসলামী আন্দোলনের সিনিয়র নায়েবে আমির মুফতি সৈয়দ মুহাম্মাদ ফয়জুল করীম বলেছেন,... গণতান্ত্রিক অধিকার কমিটির সদস্য ও জাহাঙ্গীরনগর বিশ্ববিদ্যালয়ের সাবেক অধ্যাপক আনু মুহাম্মদ বলেছেন, জুলাই গণ... ► ঢাকা-১৭ আসনে তারেক রহমানের প্রতিদ্বন্দ্বী জামায়াতের ডা. খালিদুজ্জামান ► ঢাকা-১৫ আসনে জামায়াত আমিরের সঙ্গে... ত্রয়োদশ জাতীয় সংসদ নির্বাচন উপলক্ষে প্রচারের অংশ হিসেবে দেশের বিভিন্ন এলাকায় সফর করবেন জামায়াতে ইসলামীর আমির... হযরত শাহজালাল আন্তর্জাতিক বিমানবন্দরের ব্যয়বহুল থার্ড টার্মিনাল প্রকল্প নিয়ে ঠিকাদার ও বেসামরিক বিমান চলাচল... আবাসিকে গ্যাস সংযোগ বন্ধ এক যুগ হতে চলেছে। চালু রয়েছে শুধু শিল্পপ্রতিষ্ঠানের সংযোগ। তবে সেই সংযোগ নিয়েও বাণিজ্য... ► নির্বাচন নিয়ে ব্যস্ততায় বাজার তদারকি কমে যাওয়ায় সুযোগ নিচ্ছেন অসাধু ব্যবসায়ীরা ► সিন্ডিকেটের আধিপত্য কমানো... রাজধানীর উত্তরায় যুদ্ধবিমান বিধ্বস্তের ঘটনায় দগ্ধ হয়ে গত ছয় মাসে দেহে ৩৫টি অস্ত্রোপচারের পর বাড়ি ফিরেছে আবিদুর... আজকের এই দিনে জন্মগ্রহণ করায় পাশ্চাত্যমতে আপনি কুম্ভ রাশির জাতব্যক্তি। আপনার ওপর আজ ন্যায়ের দেবতা শনি,... বিডি প্রতিদিন\/নাজিম এই মাত্র | অর্থনীতি ১ মিনিট আগে | দেশগ্রাম ৩ মিনিট আগে | জাতীয় ৭ মিনিট আগে | ভোটের হাওয়া ১২ মিনিট আগে | জাতীয় ১৫ মিনিট আগে | ভোটের হাওয়া ১৬ মিনিট আগে | দেশগ্রাম ১৬ মিনিট আগে | ভোটের হাওয়া ১৭ মিনিট আগে | পূর্ব-পশ্চিম ১৮ মিনিট আগে | মাঠে ময়দানে ২৭ মিনিট আগে | দেশগ্রাম ২৯ মিনিট আগে | জাতীয় ২৯ মিনিট আগে | ভোটের হাওয়া ৩২ মিনিট আগে | ভোটের হাওয়া ৩৭ মিনিট আগে | চট্টগ্রাম প্রতিদিন ৩৮ মিনিট আগে | মাঠে ময়দানে ৪১ মিনিট আগে | রাজনীতি ৪২ মিনিট আগে | জাতীয় ৪৩ মিনিট আগে | ভোটের হাওয়া ৪৪ মিনিট আগে | জাতীয় ৪৬ মিনিট আগে | জাতীয় ৪৭ মিনিট আগে | ভোটের হাওয়া ৫০ মিনিট আগে | অর্থনীতি ৫৮ মিনিট আগে | টেক ওয়ার্ল্ড ৫৮ মিনিট আগে | ভোটের হাওয়া ৫৮ মিনিট আগে | জাতীয় ৫৯ মিনিট আগে | অর্থনীতি ৫৯ মিনিট আগে | পূর্ব-পশ্চিম ১ ঘণ্টা আগে | দেশগ্রাম ১ ঘণ্টা আগে | ভোটের হাওয়া ৮ ঘণ্টা আগে | ভোটের হাওয়া ১১ ঘণ্টা আগে | মাঠে ময়দানে ১৪ ঘণ্টা আগে | মাঠে ময়দানে ২২ ঘণ্টা আগে | মাঠে ময়দানে ৩ ঘণ্টা আগে | জাতীয় ৯ ঘণ্টা আগে | পূর্ব-পশ্চিম ২২ ঘণ্টা আগে | রাজনীতি ৩ ঘণ্টা আগে | মাঠে ময়দানে ৭ ঘণ্টা আগে | মাঠে ময়দানে ৫ ঘণ্টা আগে | মাঠে ময়দানে ৬ ঘণ্টা আগে | জাতীয় ২০ ঘণ্টা আগে | মাঠে ময়দানে ১৯ ঘণ্টা আগে | রাজনীতি ২২ ঘণ্টা আগে | পূর্ব-পশ্চিম ২১ ঘণ্টা আগে | মাঠে ময়দানে ৫ ঘণ্টা আগে | জাতীয় ৭ ঘণ্টা আগে | পূর্ব-পশ্চিম ২৩ ঘণ্টা আগে | পূর্ব-পশ্চিম ৮ ঘণ্টা আগে | জাতীয় ২২ ঘণ্টা আগে | পূর্ব-পশ্চিম ৩ ঘণ্টা আগে | জাতীয় ৩ ঘণ্টা আগে | পূর্ব-পশ্চিম ২৩ ঘণ্টা আগে | মাঠে ময়দানে ২৩ ঘণ্টা আগে | ভোটের হাওয়া ৩ ঘণ্টা আগে | মাঠে ময়দানে ৯ ঘণ্টা আগে | পূর্ব-পশ্চিম ৪ ঘণ্টা আগে | পূর্ব-পশ্চিম ৫ ঘণ্টা আগে | পূর্ব-পশ্চিম ৬ ঘণ্টা আগে | পূর্ব-পশ্চিম ৭ ঘণ্টা আগে | মাঠে ময়দানে রকমারি নগর পরিক্রমা স্বত্ব © ২০২৬ বাংলাদেশ প্রতিদিন","url":"https:\/\/www.bd-pratidin.com\/national\/2026\/01\/22\/1207759","date":1769043610000,"language":"bn","token_count":816,"source":"Bangladesh Pratidin"}
{"title":"২৪ ঘণ্টা গ্যাসের চাপ কম থাকবে যেসব এলাকায়","body":"তরলীকৃত প্রাকৃতিক গ্যাস (এলএনজি) সরবরাহ সীমিত হওয়ায় আজ ২৪ ঘণ্টা তিতাস গ্যাস অধিভুক্ত এলাকায় গ্যাসের চাপ কম থাকবে। শুক্রবার এক বিজ্ঞপ্তিতে এ তথ্য জানিয়েছে তিতাস গ্যাস কর্তৃপক্ষ। এতে জানানো হয়, এলএনজি টার্মিনালের রক্ষণাবেক্ষণ জনিত কারণে সরবরাহ কমে গেছে। এই কারণে শনিবার দুপুর ১২টা থেকে রবিবার (২৫ জানুয়ারি) দুপুর ১২টা পর্যন্ত সব শ্রেণির গ্রাহক প্রান্তে স্বল্পচাপ বিরাজ করবে। তিতাস গ্যাস কর্তৃপক্ষ জানিয়েছে, সাময়িক এই অসুবিধার জন্য তারা গ্রাহকদের কাছে দুঃখ প্রকাশ করছে এবং দ্রুত সমস্যার সমাধানের জন্য কাজ চলছে। বিডি-প্রতিদিন\/ সালাহ উদ্দীন","url":"https:\/\/www.bd-pratidin.com\/national\/2026\/01\/24\/1208544","date":1769221647000,"language":"bn","token_count":81,"source":"Bangladesh Pratidin"}
{"title":"কর্মঘণ্টা বিতর্কে সরব মাধুরী","body":"বলিউডের সিনেমায় কর্মঘণ্টা নিয়ে চলমান বিতর্কে এবার শামিল হয়েছেন নব্বই দশকের নায়িকা মাধুরী দীক্ষিত। অভিনেত্রী বলেছেন- কে কত ঘণ্টা কাজ করবেন, সেই সিদ্ধান্ত নেওয়ার স্বাধীনতা প্রত্যেক শিল্পীর নিজের এখতিয়ারে থাকা উচিত। এনডিটিভি লিখেছে- মাস দুয়েক আগে আট ঘণ্টার শুটিং শিফটের দাবি করে ‘পুরুষতান্ত্রিক সিনেমাদুনিয়া’কে নাড়িয়ে দেন এ সময়ে শীর্ষ পারিশ্রমিক নেওয়া নায়িকাদের একজন দীপিকা পাড়ুকোন। চড়া পারিশ্রমিক ও কর্মঘণ্টা নিয়ে শর্ত বেঁধে দেওয়ার জেরে দুইটি সিনেমা থেকে বাদ পড়েন দীপিকা। এর মধ্যে একটি পরিচালক সন্দীপ রেড্ডি ভাঙ্গার ‘স্পিরিট’; যেখানে দীপিকার বিপরীতে ছিলেন দক্ষিণী নায়ক প্রভাস। আরেকটি হল নাগ অশ্বিনের ‘কল্কি ২৮৯৮ এডি’ সিনেমার দ্বিতীয় কিস্তি। দীপিকার হাত থেকে সিনেমা চলে যাওয়ার ঘটনার পর দীর্ঘ কর্মঘণ্টা ও পারিশ্রমিক নিয়ে বলিউড ইন্ডাস্ট্রির কয়েক প্রজন্মের অভিনয় শিল্পীদের মধ্যে পক্ষ-বিপক্ষ তৈরি হয়েছে। কেউ দীপিকাকে সমর্থন করেছেন। কেউ বা সৃজনশীল কাজে বাঁধাধরা সময় রাখার বিপক্ষে মত দিয়েছেন। সেই আলোচনার সূত্র ধরে নিজস্ব মতামত জানিয়েছেন মাধুরী। মাধুরীকে দেখা যাবে নতুন সিরিজ ‘মিসেস দেশপাণ্ডে’। সিরিজের শুটিং অভিজ্ঞতা তুলে ধরে মাধুরী বলেন, যখন আমরা ‘মিসেস দেশপাণ্ডে’ সিরিজে কাজ করেছি, আমাদের প্রতিদিন ১২ ঘণ্টা শিফটে কাজ করতে হয়েছে। কখনও কখনও তারও বেশি। তাই প্রত্যেকের পছন্দই আলাদা। মাধুরীর কথায়, কাজের ঘণ্টা ঠিক করার স্বাধীনতা ব্যক্তিগত হওয়া উচিত এবং কোনো অভিনেতাকে নির্দিষ্ট মানদণ্ডে বাধ্য করা উচিৎ নয়। নায়িকাদের পারিশ্রমিক বাড়ানোর জন্য সোচ্চার হয়েছেন মাধুরী। তিনি বলেন, শুধু ফিল্ম ইন্ডাস্ট্রি নয়, বেতন বৈষম্য প্রতিটা কর্পোরেট সেক্টরে দেখা যায়। বিডি-প্রতিদিন\/আব্দুল্লাহ","url":"https:\/\/www.bd-pratidin.com\/entertainment\/2025\/12\/08\/1189278","date":1765194152000,"language":"bn","token_count":217,"source":"Bangladesh Pratidin"}
{"title":"পুষ্পা টু ছাড়িয়ে গেল রণবীরের ধুরন্ধর","body":"বলিউড অভিনেতা রণবীর সিং অভিনীত সিনেমা ধুরন্ধর ভারতের বক্স অফিসে নতুন ইতিহাস গড়েছে। মুক্তির দ্বিতীয় রবিবারে আয় দিয়ে দক্ষিণ ভারতীয় সুপারস্টার আল্লু অর্জুনের ব্লকবাস্টার ছবি পুষ্পা টুর দ্বিতীয় সপ্তাহের রেকর্ড ভেঙে দিয়েছে সিনেমাটি। বক্স অফিস সংশ্লিষ্ট তথ্য অনুযায়ী, পুষ্পা টু মুক্তির দ্বিতীয় রবিবারে ৫৪ কোটি রুপির ব্যবসা করেছিল। সেখানে একই দিনে আদিত্য ধর পরিচালিত ধুরন্ধর আয় করেছে ৫৮ কোটি রুপি। এর মধ্য দিয়ে দ্বিতীয় সপ্তাহের রোববারের সংগ্রহে নতুন রেকর্ড গড়ে রণবীর সিংয়ের ছবি। পুষ্পা টু মুক্তির পর সালমান খান, আমির খানসহ বড় সুপারস্টারদের সিনেমা মুক্তি পেলেও বক্স অফিসে এমন সাড়া ফেলতে পারেনি। সেই জায়গায় দর্শকের আগ্রহ ধরে রাখতে পেরেছে ধুরন্ধর। মুক্তির মাত্র ১০ দিনে ধুরন্ধর ভারতে মোট আয় করেছে ৩৫১ কোটি ৬১ লাখ রুপি। দ্বিতীয় সপ্তাহান্তে সিনেমাটির মোট আয় দাঁড়িয়েছে প্রায় ১১১ কোটি রুপিতে। সিনেমাটিতে রণবীর সিংয়ের পাশাপাশি অভিনয় করেছেন সঞ্জয় দত্ত, অর্জুন রামপাল, অক্ষয় খান্না, আর মাধবন। দর্শক ও ব্যবসা দুই দিক থেকেই ছবিটি এখন শক্ত অবস্থানে রয়েছে বলে মনে করছেন বিশ্লেষকরা। বাণিজ্য বিশ্লেষকদের মতে, সামনে বড় কোনো নতুন সিনেমা মুক্তি না থাকায় বড়দিন ও নববর্ষের ছুটির পুরো সুবিধা পাবে ধুরন্ধর। এতে করে খুব দ্রুত সিনেমাটি ৫০০ কোটি রুপির ক্লাবে প্রবেশ করতে পারে বলে ধারণা করা হচ্ছে। বিডি প্রতিদিন\/আশিক","url":"https:\/\/www.bd-pratidin.com\/entertainment\/2025\/12\/15\/1192187","date":1765774589000,"language":"bn","token_count":190,"source":"Bangladesh Pratidin"}
{"title":"নিউ ইয়র্ক টাইমসের ‘মোস্ট স্টাইলিশ’ তালিকায় শাহরুখ","body":"চলতি বছরটি ছিল শাহরুখ খানের। এবছর ঝুলিতে একের পর এক সফলতা ধরা দিয়ে কিং খানের। ব্যক্তিগত জীবনে ছুঁয়েছেন একাধিক মাইলস্টোন। তার তিন দশকের ফিল্মি কেরিয়ারে প্রথমবার জাতীয় পুরস্কারপ্রাপ্তি ঘটেছে। এছাড়াও সম্পত্তির নীরিখে প্রথমবার ১০ হাজার কোটির গণ্ডি পেরিয়ে বিশ্বের তাবড় ধনকুবেরদের তালিকায় নাম লিখিয়েছেন শাহরুখ। এবার বলিউড বাদশার মুকুটে যুক্ত হয়েছে নতুন পালক। নিউ ইয়র্ক টাইমসের ৬৭ জন সবচেয়ে স্টাইলিস্ট তারকাদের তালিকায় নাম রয়েছে কিং খানের। চলতি বছরের মে মাসে নিউ ইয়র্কের মেট্রো পলিটান মিউজিয়াম অফ আর্ট গ্যালারিতে আয়োজিত মেট গালার মতো বিশ্বমানের ফ্যাশন ইভেন্টে যোগ দিয়েছিলেন কিং। আর সেই লাল গালিচায় হেঁটেই ইতিহাস গড়লেন বলিউড সুপারস্টার। নেপথ্যে খ্যাতানামা বাঙালি পোশাকশিল্পী সব্যসাচী মুখোপাধ্যায়। ভারতীয় ঐতিহ্যের সঙ্গে পশ্চিমী ছোঁয়ার মিশেলে কিং খানের জন্য ‘বন্ধ গলা’ পোশাক তৈরি করেছিলেন সব্যসাচী। আর কিং স্টাইলেই পশ্চিমী সিনেদুনিয়ার রাতের ঘুম ওড়ান শাহরুখ। সেই মেট গালা অধ্যায়ের হাত ধরেই এবার প্রথম ভারতীয় হিসেবে নয়া রেকর্ড গড়লেন বলিউড বাদশা। এই প্রথমবার নিউ ইয়র্ক টাইমসের ‘মোস্ট স্টাইলিশ’ ক্যালেন্ডারে কোনও ভারতীয় তারকার নাম ঠাঁই পেল। এই প্রথমবার নিউইয়র্ক টাইমসের ‘মোস্ট স্টাইলিশ’ ক্যালেন্ডারে কোনও ভারতীয় তারকার নাম স্থান পেয়েছে। প্রথমবার মেট গালাতে হেঁটে এরকম মাইলস্টোন ছোঁয়ার ঘটনা আগে কখনও দেখা যায়নি। উল্লেখ্য, এবারের মেট গালায় প্রথমবারের মতো কৃষ্ণাঙ্গ ডিজাইনারদের সম্মান জানিয়ে ‘সুপারফাইন: টেইলারিং ব্ল্যাক স্টাইল’ সাজপোশাকে লাল গালিচায় ধরা দিয়েছিলেন তারকারা। এমন উদ্যোগেরও প্রশংসা করেছিলন শাহরুখ খান। বিডি প্রতিদিন\/কামাল","url":"https:\/\/www.bd-pratidin.com\/entertainment\/2025\/12\/10\/1190211","date":1765365263000,"language":"bn","token_count":209,"source":"Bangladesh Pratidin"}
{"title":"রাজস্থানে শুটিং চলাকালীন অল্পের জন্য প্রাণে বেঁচেছিলেন বিবেক","body":"বলিউডে ‘সাথিয়া’, ‘কোম্পানি’, ‘প্রিন্স’ ও ‘মস্তি’র মতো জনপ্রিয় ছবিতে অভিনয় করলেও দীর্ঘ সময় শিল্পজগৎ থেকে দূরে ছিলেন বিবেক ওবেরয়। কর্মজীবনের শুরুতেই সম্ভাবনাময় অভিনেতা হিসেবে আত্মপ্রকাশ করা বিবেক একসময় নানা বিতর্কে জড়িয়ে পড়েন। তবে ক্যারিয়ারের প্রারম্ভেই এমন একটি ভয়াবহ ঘটনা ঘটে, যা তার জীবনে দাগ কেটে গেছে। আর মাত্র একচুলের ভুলেই প্রাণ হারাতে পারতেন তিনি। ঘটনাটি ২০০২ সালের। রাজস্থানে শুটিংয়ের কাজে গিয়ে বিকানের থেকে জয়সালমেরের পথে ছিলেন বিবেক। মাঝরাতে ফাঁকা, মসৃণ রাস্তা দেখে গাড়ি চালক গতি বাড়িয়ে দেন। বিবেক আপত্তি জানালেও চালক তা শোনেননি। কিছুক্ষণ পর ক্লান্তিতে চোখ লেগে আসে অভিনেতার। হঠাৎ বিকট শব্দে গাড়ি থেমে যায়। ঘুম ভেঙে চোখ মেলতেই তিনি দেখেন গাড়ির সামনের কাচ ভেঙে একটি লোহার রড মাথার ঠিক ওপরে এসে ঢুকে আছে। মাত্র কয়েক ইঞ্চি এদিক–ওদিক হলেই সেই রড তার বুকে গেঁথে যেতে পারত। অল্পের জন্যই রক্ষা পান তিনি। বিবেক জানান, উটবোঝাই একটি গাড়ি থেকে বেরিয়ে থাকা লোহার রডই এই দুর্ঘটনার কারণ ছিল। সেই ভয়াবহ অভিজ্ঞতার পর তিনি আর কখনও রাতে দীর্ঘ যাত্রা করতে চান না। অভিনেতার কথায়, 'মরেই যেতাম সেদিন, আক্ষরিক অর্থেই মৃত্যু আমার মাথার ওপরে ছিল।' বিডি প্রতিদিন\/মুসা","url":"https:\/\/www.bd-pratidin.com\/entertainment\/2025\/11\/16\/1180260","date":1763245978000,"language":"bn","token_count":173,"source":"Bangladesh Pratidin"}
{"title":"আমাদের দায়িত্ব এসেছে ভালো দিন তৈরি করার : ফখরুল","body":"বিএনপি মহাসচিব মির্জা ফখরুল ইসলাম আলমগীর বলেছেন, আমাদের দায়িত্ব এসেছে সুন্দর দিন তৈরি করা, ভালো দিন তৈরি করা, চাঁদাবাজি না করা। হানাহানি না করা, মামলা বাণিজ্য না করা। রবিবার দুপুরে ঠাকুরগাঁও সদর উপজেলার চেরাডাঙ্গী মাঠে গণসংযোগের অংশ হিসেবে নির্বাচনি পথসভায় স্থানীয় ভোটারদের উদ্দেশ্যে তিনি এসব কথা বলেন। মির্জা ফখরুল বলেন, আমাদের নেত্রী খালেদা জিয়া বলেছিলেন যে, প্রতিহিংসা নয়, ভাতৃত্ববোধের সমাজ তৈরি করতে হবে। হিন্দু সম্প্রদায়ের লোকজনের উদ্দেশে তিনি বলেন, আপনারা আগে নিজেরা শক্ত হোন, নিজেদের দাঁড়াবার শক্তি জোগাতে হবে। আমি আপনাদের নিশ্চয়তা দিতে চাই... আপনাদের পাশে আছি এবং ভবিষ্যতে থাকব। তিনি আরও বলেন, আমরা সবসময় আপনাদের সঙ্গে থাকার চেষ্টা করেছি। আমরা কোনোদিন আপনাদের বিক্রি করে সম্পদ বানাই না, আমরা রাজনীতি করে আমাদের সম্পদ বানাইনি। আমরা বাপ-দাদার দেওয়া জমি-জমা বিক্রি করে রাজনীতি করি। বিগত সরকারের কথা উল্লেখ করে এই বিএনপি নেতা বলেন, বিগত সরকার ৬০ লাখ মানুষের বিরুদ্ধে মামলা দিয়েছিল, আমার বিরুদ্ধে ১১১টি মামলা দিয়েছিল। আমরা আপনাদের নিরাপদ রাখতে পারব, আমানতের খিয়ানত করব না। ফখরুল বলেন, আরেকটি দল আছে, যারা ধর্মের নামে রাজনীতি করছে, ধর্মকে পুঁজি করে মানুষকে বিভ্রান্ত করছে। বিডি প্রতিদিন\/কেএ","url":"https:\/\/www.bd-pratidin.com\/current-politics\/2026\/01\/25\/1209124","date":1769343349000,"language":"bn","token_count":171,"source":"Bangladesh Pratidin"}
{"title":"হ্যান্ডশেক ভুলে গেছেন বলে ভারতকে খোঁচা পাকিস্তানের","body":"আসন্ন অস্ট্রেলিয়ার বিপক্ষে টি টোয়েন্টি সিরিজের প্রচারণায় ভারতকে উদ্দেশ করে কৌশলে খোঁচা দিয়েছে পাকিস্তান ক্রিকেট বোর্ড পিসিবি। এক সপ্তাহের মধ্যে তিন ম্যাচের টি টোয়েন্টি সিরিজ খেলতে অস্ট্রেলিয়াকে আতিথ্য দেবে পাকিস্তান। এই সিরিজটি ভারত ও শ্রীলঙ্কায় অনুষ্ঠিতব্য আইসিসি টি টোয়েন্টি বিশ্বকাপের আগে দুই দলের শেষ প্রস্তুতি পর্ব হিসেবে বিবেচিত হচ্ছে। তবে সফরের প্রচারণায় ভারতকে ইঙ্গিত না দিয়ে থাকতে পারেনি পিসিবি। নিজেদের অফিসিয়াল এক্স প্ল্যাটফর্মে প্রকাশিত একটি ভিডিওতে পাকিস্তানের আতিথেয়তা তুলে ধরার পাশাপাশি কৌশলে প্রতিবেশী দেশ ভারতকে খোঁচা দেওয়া হয়েছে। ভিডিওতে দেখা যায় একজন অস্ট্রেলীয় পর্যটক পাকিস্তান ঘুরে বেড়াচ্ছেন এবং দেশটির মানুষের আতিথেয়তা উপভোগ করছেন। পাকিস্তান টি টোয়েন্টি দলের অধিনায়ক সালমান আঘা নিজেই সেই পর্যটকের রাতের খাবারের বিল পরিশোধ করে বলেন আপনি আমাদের অতিথি। পর্যটক কৃতজ্ঞতা প্রকাশ করে জানান পাকিস্তানের আতিথেয়তা তার খুব ভালো লেগেছে। এরপরের দৃশ্যে এক স্থানীয় ট্যাক্সিচালক পর্যটককে জানিয়ে দেন অতিথির কাছ থেকে তিনি কোনো ভাড়া নেবেন না। পর্যটক ট্যাক্সি থেকে নেমে চলে যেতে চাইলে চালক তাকে থামিয়ে বলেন মেট হ্যান্ডশেক ভুলে গেছেন মনে হয় পাশের দেশে ছিলেন। এই সংলাপটি স্পষ্টতই ভারতের সঙ্গে হাত মেলানো সংক্রান্ত সাম্প্রতিক বিতর্ককে ইঙ্গিত করে বলে মনে করছেন ক্রীড়া বিশ্লেষকরা। গত বছর এশিয়া কাপসহ কয়েকটি আন্তর্জাতিক আসরে ভারতীয় দল পাকিস্তানের খেলোয়াড়দের সঙ্গে হাত মেলাতে অনাগ্রহ দেখায়। পেহেলগাম হামলা ও অপারেশন সিঁদুর চলাকালে দুই দেশের রাজনৈতিক উত্তেজনার প্রেক্ষাপটে সেই সিদ্ধান্ত নেওয়া হয়েছিল। পিসিবির এই ভিডিওকে ভারতের বহুল আলোচিত মওকা মওকা বিজ্ঞাপনের পাল্টা জবাব হিসেবেও দেখা হচ্ছে। ওই বিজ্ঞাপনে আইসিসি টুর্নামেন্টে ভারতের বিপক্ষে পাকিস্তানের দুর্বল রেকর্ড নিয়ে ব্যঙ্গ করা হয়েছিল। ভিডিওর শেষ অংশে পর্যটক সালমান আঘাকে জানান তিনি পাকিস্তানে দারুণ সময় কাটাচ্ছেন তবে অস্ট্রেলিয়া যদি টি টোয়েন্টি সিরিজে পাকিস্তানকে হারায় তাহলে আরও ভালো হবে। জবাবে সালমান আঘা বলেন আমরা সাধারণত খুব অতিথিপরায়ণ তবে ক্রিকেটের ক্ষেত্রে আমরা পুরোপুরি প্রস্তুত। আগামী ২৯ জানুয়ারি ৩১ জানুয়ারি ও ১ ফেব্রুয়ারি লাহোরের গাদ্দাফি স্টেডিয়ামে অনুষ্ঠিত হবে পাকিস্তান অস্ট্রেলিয়া টি টোয়েন্টি সিরিজ। এই সিরিজ দিয়েই দুই দল বিশ্বকাপের আগে নিজেদের শক্তি যাচাই করবে। বিডি প্রতিদিন\/আশিক","url":"https:\/\/www.bd-pratidin.com\/sports\/2026\/01\/22\/1207813","date":1769064575000,"language":"bn","token_count":303,"source":"Bangladesh Pratidin"}
{"title":"বিকালে অনুষ্ঠিত হবে চ্যাম্পিয়নস লিগের নকআউট পর্বের ড্র","body":"প্রতিটি দলের আট রাউন্ড করে লড়াইয়ের পর শেষ হয়েছে উয়েফা চ্যাম্পিয়ন্স লিগের লিগপর্ব। উয়েফা চ্যাম্পিয়নস লিগের ৩৬ দলের লিগ পর্বের রোমাঞ্চ শেষে এবার শুরু হচ্ছে নকআউট পর্বের মহড়া। প্রথম পর্ব থেকে ১২ দল বিদায় নিলেও টিকে আছে ২৪টি দল। তালিকার শীর্ষ আট দল সরাসরি শেষ ষোলো নিশ্চিত করলেও নবম থেকে ২৪তম স্থানে থাকা ১৬টি দলকে দিতে হবে প্লে-অফ পরীক্ষা। শুক্রবার (৩০ জানুয়ারি) বিকালে সুইজারল্যান্ডের নিওনের ‘হাউজ অব ইউরোপিয়ান ফুটবলে’ অনুষ্ঠিত হবে সেই কাঙ্ক্ষিত নকআউট প্লে-অফের ড্র। এবারের ড্র প্রক্রিয়াটি কিছুটা ভিন্ন আঙ্গিকে সাজানো হয়েছে। ১৬টি দলকে লিগ পর্বের অবস্থানের ভিত্তিতে বাছাই ও অবাছাই—এই দুই ভাগে ভাগ করা হয়েছে। নবম থেকে ১৬তম স্থানে থাকা রিয়াল মাদ্রিদ, ইন্টার মিলান, পিএসজি, নিউক্যাসল, জুভেন্টাস, অ্যাথলেতিকো মাদ্রিদ, আতালান্তা ও লেভারকুসেন রয়েছে বাছাই তালিকায়। অন্যদিকে ১৭তম থেকে ২৪তম অবস্থানে থাকা বরুসিয়া ডর্টমুন্ড, অলিম্পিয়াকোস, ক্লাব ব্রুগা, গালাতাসারাই, মোনাকো, কারাবাগ, বোডো\/গ্লিমট ও বেনফিকা রয়েছে অবাছাই তালিকায়। নিয়ম অনুযায়ী, বাছাই দলগুলো অবাছাই দলগুলোর মুখোমুখি হবে এবং দ্বিতীয় লেগের ম্যাচগুলো নিজেদের মাঠে খেলার সুযোগ পাবে। লিগ পর্বের অবস্থানের ভিত্তিতে নির্দিষ্ট জোড়ায় খেলা নির্ধারিত হবে। যেমন নবম ও দশম স্থানে থাকা রিয়াল মাদ্রিদ বা ইন্টার মিলান খেলবে ২৩ অথবা ২৪ নম্বরে থাকা বোডো\/গ্লিমট বা বেনফিকার বিপক্ষে। একইভাবে ১১ ও ১২ নম্বর দল পাবে ২১ বা ২২ নম্বর দলকে। এই পর্বে একই দেশের দুই দল বা লিগ পর্বে মোকাবিলা করা দলগুলোর পুনরায় মুখোমুখি হতে কোনো বাধা নেই। প্লে-অফ পর্বের প্রথম লেগ অনুষ্ঠিত হবে আগামী ১৭ ও ১৮ ফেব্রুয়ারি এবং দ্বিতীয় লেগ হবে ২৪ ও ২৫ ফেব্রুয়ারি। এই ড্রয়ের মাধ্যমেই নির্ধারিত হয়ে যাবে শেষ ষোলোর সম্ভাব্য লাইনআপও। যেমন জুভেন্টাস বা আতলেতিকো মাদ্রিদ যদি তাদের প্লে-অফ বাধা টপকাতে পারে, তবে শেষ ষোলোতে তাদের প্রতিপক্ষ হতে পারে লিভারপুল অথবা টটেনহাম। অন্যদিকে আর্সেনাল বা বায়ার্ন মিউনিখের মুখোমুখি হতে পারে আতালান্তা, লেভারকুসেন বা ডর্টমুন্ডের মধ্য থেকে কেউ। প্লে-অফ জয়ী আট দল শেষ ষোলোতে সরাসরি জায়গা করে নেয়া শীর্ষ আট দলের মুখোমুখি হয়ে টুর্নামেন্টের মূল নকআউট পর্ব শুরু করবে। বিডি প্রতিদিন\/কামাল","url":"https:\/\/www.bd-pratidin.com\/sports\/2026\/01\/30\/1211041","date":1769763748000,"language":"bn","token_count":303,"source":"Bangladesh Pratidin"}
{"title":"এক ম্যাচেই বিশ্বকাপ কঠিন করে ফেলতে পারে পাকিস্তান","body":"২০২৬ টি টোয়েন্টি বিশ্বকাপে ভারতের বিপক্ষে গ্রুপ ম্যাচ বয়কটের পাকিস্তান সরকারের ঘোষণার পর পাকিস্তান ক্রিকেট বোর্ডের প্রতি পারস্পরিকভাবে গ্রহণযোগ্য সমাধান খুঁজতে আহ্বান জানিয়েছে আন্তর্জাতিক ক্রিকেট কাউন্সিল। সংস্থাটি বলেছে এমন সিদ্ধান্ত বৈশ্বিক ক্রিকেট ও টুর্নামেন্টের স্বার্থের পরিপন্থী। পাকিস্তান সরকারের সামাজিক যোগাযোগমাধ্যম এক্সে দেওয়া পোস্টের প্রায় তিন ঘণ্টা পর আইসিসি এক বিবৃতিতে জানায় তারা এখনো পিসিবির কাছ থেকে আনুষ্ঠানিক কোনো যোগাযোগ পায়নি। তবে আইসিসি স্পষ্ট করে দিয়েছে ইচ্ছামতো একটি ম্যাচে খেলা আর অন্য ম্যাচে না খেলা বৈশ্বিক ক্রীড়া ইভেন্টের মৌলিক ধারণার সঙ্গে সাংঘর্ষিক। আইসিসির বিবৃতিতে বলা হয় আইসিসি টুর্নামেন্ট গড়ে ওঠে ক্রীড়াগত সততা প্রতিযোগিতা ধারাবাহিকতা ও ন্যায্যতার ওপর। নির্বাচিত অংশগ্রহণ প্রতিযোগিতার পবিত্রতাকে ক্ষুণ্ন করে। সংস্থাটি আরও জানায় তারা সরকারগুলোর জাতীয় নীতিগত ভূমিকার প্রতি শ্রদ্ধাশীল হলেও এই সিদ্ধান্ত বিশ্ব ক্রিকেট কিংবা পাকিস্তানের লাখো ভক্তের কল্যাণে আসবে না। একই সঙ্গে পিসিবিকে দেশের ক্রিকেটের দীর্ঘমেয়াদি প্রভাব বিবেচনায় নেওয়ার আহ্বান জানানো হয়েছে। আইসিসি জানিয়েছে তাদের অগ্রাধিকার ২০২৬ টি টোয়েন্টি বিশ্বকাপ সফলভাবে আয়োজন করা। এটি পিসিবিসহ সব সদস্য দেশের যৌথ দায়িত্ব। সে কারণে সব পক্ষের স্বার্থ রক্ষা করে এমন সমাধান প্রত্যাশা করছে সংস্থাটি। উল্লেখ্য বাংলাদেশ নিরাপত্তাজনিত উদ্বেগের কারণে ভারতে খেলতে অস্বীকৃতি জানালে ২৪ জানুয়ারি তাদের টুর্নামেন্ট থেকে বাদ দিয়ে স্কটল্যান্ডকে অন্তর্ভুক্ত করে আইসিসি। ওই সিদ্ধান্তের পর পিসিবি চেয়ারম্যান মহসিন নাকভি ভারতের প্রতি পক্ষপাতের অভিযোগ তুলে বলেন পাকিস্তানের অংশগ্রহণ নিয়ে চূড়ান্ত সিদ্ধান্ত সরকার নেবে। গ্রুপ এ তে ভারত নামিবিয়া নেদারল্যান্ডস যুক্তরাষ্ট্রের সঙ্গে রয়েছে পাকিস্তান। সহ আয়োজক শ্রীলঙ্কায় তারা সব ম্যাচ খেলবে। ৭ ফেব্রুয়ারি নেদারল্যান্ডসের বিপক্ষে পাকিস্তানের টুর্নামেন্ট শুরু। এরপর ১০ ফেব্রুয়ারি যুক্তরাষ্ট্র ও ১৮ ফেব্রুয়ারি নামিবিয়ার মুখোমুখি হবে তারা। ভারতের বিপক্ষে ১৫ ফেব্রুয়ারির ম্যাচ বয়কট করলে পাকিস্তান ওই ম্যাচের দুই পয়েন্ট হারাবে। আইসিসির প্লেয়িং কন্ডিশন অনুযায়ী কোনো ম্যাচ ফরফিট হলে ডিফল্ট করা দলের নেট রান রেটও ক্ষতিগ্রস্ত হবে। নিয়ম অনুযায়ী ফরফিট হওয়া ম্যাচে ডিফল্ট করা দলের পূর্ণ ২০ ওভার হিসাবের মধ্যে ধরা হবে। এতে গড় রান রেটে নেতিবাচক প্রভাব পড়বে যদিও প্রতিপক্ষ দলের নেট রান রেটে এর প্রভাব পড়বে না। বিডি প্রতিদিন\/আশিক","url":"https:\/\/www.bd-pratidin.com\/sports\/2026\/02\/02\/1212202","date":1770007597000,"language":"bn","token_count":304,"source":"Bangladesh Pratidin"}
{"title":"বিশ্বকাপ খেলতে শ্রীলঙ্কায় পৌঁছেছে পাকিস্তান দল","body":"টি-টোয়েন্টি বিশ্বকাপে অংশগ্রহণ নিয়ে অনিশ্চয়তার অবসান ঘটিয়ে শ্রীলঙ্কায় পৌঁছেছে পাকিস্তান ক্রিকেট দল। সোমবার লাহোর থেকে উড়াল দিয়ে তারা কলম্বোতে পৌঁছায়। বিশ্বকাপে অংশ নিলেও বাংলাদেশকে সমর্থন জানিয়ে ভারতের বিপক্ষে ম্যাচ বয়কটের ঘোষণা দিয়েছে পাকিস্তান। এ সিদ্ধান্ত ঘিরে আন্তর্জাতিক ক্রিকেট অঙ্গনে ব্যাপক আলোচনা-সমালোচনা চলছে। এই পরিস্থিতিতে আইসিসিও চাপে রয়েছে। বোর্ড সদস্যদের নিয়ে জরুরি বৈঠকে বসার খবর প্রকাশ পেলেও পরে জানা যায়, বিশ্ব ক্রিকেটের নিয়ন্ত্রক সংস্থা এখনো এ বিষয়ে চূড়ান্ত কোনো সিদ্ধান্ত নিতে পারেনি। কলম্বোতে পৌঁছানোর পর পাকিস্তান দলের অধিনায়ক বাবর আজম, সালমান আলি আগারা মঙ্গলবার বিশ্রামে থাকবেন। আগামী ৪ ফেব্রুয়ারি পাকিস্তান ও আয়ারল্যান্ডের মধ্যে একটি ওয়ার্মআপ ম্যাচ অনুষ্ঠিত হওয়ার কথা রয়েছে। বিডি প্রতিদিন\/মুসা","url":"https:\/\/www.bd-pratidin.com\/sports\/2026\/02\/03\/1212573","date":1770058446000,"language":"bn","token_count":101,"source":"Bangladesh Pratidin"}
{"title":"চ্যাম্পিয়ন্স লিগের শেষ আটে উঠল যারা, কাদের খেলতে হবে প্লে-অফ","body":"খেলা শেষ হওয়ার আগ পর্যন্ত বদলেছে হিসাব, পাল্টেছে অবস্থান। একসঙ্গে চলা ম্যাচগুলোর প্রতিটি গোল যেন নতুন করে লিখেছে চ্যাম্পিয়ন্স লিগের গল্প। লিগ পর্বের শেষ রাতে কোথাও উল্লাস, কোথাও হতাশা। নাটকীয় এই রাতেই চূড়ান্ত হয়েছে কারা সরাসরি শেষ ষোলোতে, আর কারা পড়ছে প্লে-অফের কঠিন পরীক্ষায়। শেষ রাউন্ড শুরুর আগে সরাসরি শেষ ষোলো নিশ্চিত ছিল মাত্র দুই দল- আর্সেনাল ও বায়ার্ন মিউনিখ। বুধবারের ম্যাচ ডে শেষে সেই তালিকায় যুক্ত হয়েছে আরও ছয় নাম। লিভারপুল, টটেনহ্যাম হটস্পার, বার্সেলোনা, চেলসি, স্পোর্তিং সিপি ও ম্যানচেস্টার সিটি জায়গা করে নিয়েছে সেরা আটে। ফলে এই আট দলই সরাসরি শেষ ষোলো খেলবে। জয়ের ধারায় ছিল বায়ার্ন মিউনিখও। পিএসভি আইন্দহোভেনের মাঠে ২-১ গোলের জয় নিশ্চিত করে তারা নিজেদের অবস্থান আরও মজবুত করেছে। তবে শেষ রাতে সবচেয়ে বড় ধাক্কা খেয়েছে রিয়াল মাদ্রিদ। তৃতীয় স্থান থেকে শেষ রাউন্ডে নামা ১৫ বারের ইউরোপসেরা বেনফিকার বিপক্ষে ৪-২ গোলে হেরে নেমে গেছে নবম স্থানে। এর ফলে রেকর্ড চ্যাম্পিয়নদের এবার যেতে হচ্ছে প্লে-অফের অনিশ্চিত পথে। বিদায়ের একেবারে কিনারায় দাঁড়িয়েও শেষ মুহূর্তের নাটকে টিকে গেছে বেনফিকা। যোগ করা সময়ের অষ্টম মিনিটে গোলরক্ষকের গোলের সুবাদে গোল পার্থক্যে এগিয়ে থেকে তারা প্লে-অফ নিশ্চিত করে। একই সঙ্গে জোসে মরিনিয়োর দলও শেষ ষোলোতে ওঠার স্বপ্ন বাঁচিয়ে রেখেছে। ৩৬ দলের এই আসরে নবম থেকে ২৪তম স্থানে থাকা দলগুলো খেলবে দুই লেগের প্লে-অফ। সেখান থেকে জয়ী আট দল পূরণ করবে শেষ ষোলোর বাকি আটটি জায়গা। গত মৌসুমের চ্যাম্পিয়ন পিএসজিও শেষ ম্যাচে নিউক্যাসল ইউনাইটেডের সঙ্গে ১-১ ড্র করে অবস্থান করেছে ১১ নম্বরে, ফলে তাদেরও খেলতে হবে প্লে-অফ। ইন্টার মিলান, আতলেতিকো মাদ্রিদ, ইউভেন্তুস ও আতালান্তার মতো দলগুলোকেও পাড়ি দিতে হচ্ছে একই কঠিন পথ। অন্যদিকে আগেই বিদায় নিশ্চিত হওয়া কয়রাত আলমাতি, ভিয়ারিয়াল, স্লাভিয়া প্রাহা ও আইনট্রাখট ফ্রাঙ্কফুর্টের সঙ্গে শেষ দিনে টুর্নামেন্ট থেকে ছিটকে পড়েছে মার্সেই, পাফোস, ইউনিয়ঁ সাঁ-জিলোয়া, পিএসভি আইন্দহোভেন, আথলেতিক বিলবাও, নাপোলি, কোপেনহেগেন ও আয়াক্স। সরাসরি শেষ ষোলোয় উঠেছে আর্সেনাল, বায়ার্ন মিউনিখ, লিভারপুল, টটেনহ্যাম হটস্পার, বার্সেলোনা, চেলসি, স্পোর্তিং সিপি, ম্যানচেস্টার সিটি। প্লে-অফে খেলবে যারা রিয়াল মাদ্রিদ, ইন্টার মিলান, পিএসজি, নিউক্যাসল ইউনাইটেড, ইউভেন্তুস, আতলেতিকো মাদ্রিদ, আতালান্তা, বায়ার লেভারকুজেন, বরুশিয়া ডর্টমুন্ড, অলিম্পিয়াকোস, ক্লাব ব্রুজ, গালাতাসারাই, মোনাকো, কারাবাগ, বুদে\/গ্লিম্ট ও বেনফিকা। বিডি-প্রতিদিন\/তানিয়া","url":"https:\/\/www.bd-pratidin.com\/sports\/2026\/01\/29\/1210594","date":1769658319000,"language":"bn","token_count":325,"source":"Bangladesh Pratidin"}
{"title":"জাতীয় নির্বাচনে চ্যালেঞ্জ ও করণীয় শীর্ষক সেমিনার অনুষ্ঠিত","body":"আসন্ন ত্রয়োদশ জাতীয় সংসদ নির্বাচনকে কেন্দ্র করে ভয়েস অব ইউনিভার্সিটি টিচার্স-এর উদ্যোগে “জাতীয় নির্বাচনে চ্যালেঞ্জ ও করণীয়” শীর্ষক সেমিনার অনুষ্ঠিত হয়েছে। মঙ্গলবার সন্ধ্যা ৬টায় নগরীর দরগাহ গেটস্থ কেন্দ্রীয় মুসলিম সাহিত্য সংসদের (কেমুসাস) সাহিত্য আসর কক্ষে সেমিনারটি অনুষ্ঠিত হয়। সেমিনারে প্রধান অতিথি হিসেবে উপস্থিত ছিলেন শাহজালাল বিজ্ঞান ও প্রযুক্তি বিশ্ববিদ্যালয়ের কোষাধ্যক্ষ অধ্যাপক ড. মো. ইসমাইল হোসেন, পলিটিকাল স্টাডিজ বিভাগের অধ্যাপক ড. মো. নজরুল ইসলাম, ইংরেজি বিভাগের সহযোগী অধ্যাপক মোহাম্মদ রাজিক মিয়া এবং সিলেট কৃষি বিশ্ববিদ্যালয়ের ফ্যাকাল্টি অব বায়োটেকনোলজি অ্যান্ড জেনেটিক ইঞ্জিনিয়ারিংয়ের ডিন অধ্যাপক ড. মোহন মিয়া, বাংলা বিভাগের অধ্যাপক ড. মো. রিজাউল ইসলামসহ বিভিন্ন স্তরের শিক্ষক ও সুশীল সমাজের প্রতিনিধিরা। সেমিনারে সভাপতিত্ব করেন শাবিপ্রবি’র স্কুল অব লাইফ সায়েন্সেস-এর সাবেক ডিন অধ্যাপক ড. মো. আব্দুল্লাহ আল মামুন। অনুষ্ঠানটি সঞ্চালনা করেন সিইই বিভাগের অধ্যাপক ড. মুহাম্মদ সাইফুল ইসলাম। সেমিনারে মূল প্রবন্ধ উপস্থাপন করেন পলিটিকাল স্টাডিজ বিভাগের অধ্যাপক ড. মো. নজরুল ইসলাম। প্রধান অতিথির বক্তব্যে অধ্যাপক ড. মো. ইসমাইল হোসেন বলেন, “জুলাই বিপ্লবের আকাঙ্ক্ষা অনুযায়ী সাম্য ও ন্যায্যতাভিত্তিক দেশ গঠনে তরুণ, দল নিরপেক্ষ ও দেশপ্রেমিক ভোটাররা সৎ ও যোগ্য প্রার্থী বেছে নেবে। দেশের সংস্কার সাধনে হ্যাঁ, ভোটের পক্ষে জনমত গঠন করতে হবে। হ্যাঁ, জিতলে বাংলাদেশ জিতে যাবে। সে লক্ষ্যে সবাইকে একযোগে কাজ করতে হবে। কোন গুজবে কান দেওয়া যাবে না।’’ সেমিনার থেকে সংকট উত্তরণে সরকারের কাছে ঝুঁকিপূর্ণ এলাকা চিহ্নিত করে আগাম নিরাপত্তা জোরদার, নির্বাচনী আইনের কঠোর প্রয়োগ, প্রযুক্তির মাধ্যমে স্বচ্ছতা নিশ্চিতকরণ এবং আন্তর্জাতিক পর্যবেক্ষণ বাড়ানোর সুপারিশ করা হয়। বিডি-প্রতিদিন\/তানিয়া","url":"https:\/\/www.bd-pratidin.com\/campus-online\/2026\/02\/04\/1212922","date":1770194152000,"language":"bn","token_count":225,"source":"Bangladesh Pratidin"}
{"title":"ইরানের বিরুদ্ধে হামলায় নিজ ভূখণ্ড ব্যবহারের অনুমতি দেবে না আমিরাত","body":"ইরানের বিরুদ্ধে কোনও ধরনের হামলায় নিজ ভূখণ্ড ব্যবহারের অনুমতি দেবে না বলে ঘোষণা দিয়েছে সংযুক্ত আরব আমিরাত (ইউএই)। ইরানে মার্কিন হামলার শঙ্কার মাঝেই সোমবার দেশটির পররাষ্ট্র মন্ত্রণালয়ের এক বিবৃতিতে এই তথ্য জানানো হয়েছে। এর আগে, গত সপ্তাহে মার্কিন প্রেসিডেন্ট ডোনাল্ড ট্রাম্প বলেছিলেন, মার্কিন একটি ‘নৌবহর’ উপসাগরীয় অঞ্চলের দিকে এগোচ্ছে এবং বিক্ষোভকারীদের বিরুদ্ধে রক্তক্ষয়ী দমন-পীড়নের পর ইরানের ওপর ঘনিষ্ঠ নজর রাখছে ওয়াশিংটন। আমিরাতের পররাষ্ট্র মন্ত্রণালয়ের বিবৃতিতে বলা হয়েছে, ইরানের বিরুদ্ধে কোনও শত্রুতামূলক সামরিক কার্যক্রমে নিজেদের আকাশসীমা, ভূখণ্ড বা জলসীমা ব্যবহার করতে না দেওয়ার বিষয়ে সংযুক্ত আরব আমিরাত নিজেদের অঙ্গীকার পুনর্ব্যক্ত করেছে। দেশটির রাজধানী আবুধাবির কাছে আল-ধাফরা বিমানঘাঁটিতে হাজার হাজার মার্কিন সৈন্য অবস্থান করছেন। উপসাগরীয় অঞ্চলে যুক্তরাষ্ট্রের একাধিক সামরিক স্থাপনার একটি আমিরাতের এই ঘাঁটি। বিবৃতিতে বলা হয়েছে, এমনকি ইরানে কোনও হামলায় লজিস্টিক সহায়তাও দেবে না আমিরাত। বর্তমান সংকট মোকাবিলায় সংলাপের পাশাপাশি উত্তেজনা প্রশমন, আন্তর্জাতিক আইনের প্রতি আনুগত্য এবং রাষ্ট্রের সার্বভৌমত্বের প্রতি সম্মানই সর্বোত্তম উপায় বলে জানিয়ে দিয়েছে মধ্যপ্রাচ্যের এই দেশ। গত বছরের ডিসেম্বরের শেষ দিকে অর্থনৈতিক অসন্তোষ থেকে শুরু হওয়া বিক্ষোভ দ্রুত ইরানের বিরুদ্ধে গণআন্দোলনে রূপ নেয়। ৮ জানুয়ারি থেকে কয়েক দিন ধরে সারাদেশে এই বিক্ষোভের দাবানল ছড়িয়ে পড়ে। ১৯৭৯ সালের ইসলামী বিপ্লবের পর ক্ষমতায় আসা ধর্মীয় নেতৃত্ব নজিরবিহীন ওই বিক্ষোভ দমনের পর এখনও টিকে আছে। দেশটির ক্ষমতাসীন শাসকগোষ্ঠীর বিরোধিতাকারী অনেকে পরিবর্তনের সবচেয়ে সম্ভাব্য পথ হিসেবে এখনও বাইরের হস্তক্ষেপের দিকে তাকিয়ে আছেন। যুক্তরাষ্ট্রের প্রেসিডেন্ট ডোনাল্ড ট্রাম্প শুরুতে সামরিক হস্তক্ষেপ থেকে সরে আসার ইঙ্গিত দিলেও পরে জোর দিয়ে বলেছেন, সেটি এখনও একটি বিকল্প। সূত্র: রয়টার্স, এএফপি বিডি প্রতিদিন\/একেএ","url":"https:\/\/www.bd-pratidin.com\/international-news\/2026\/01\/26\/1209625","date":1769442669000,"language":"bn","token_count":235,"source":"Bangladesh Pratidin"}
{"title":"উত্তাল সমুদ্রে চার ঘণ্টা সাঁতরে পরিবারকে বাঁচালো কিশোর সুপারহিরো","body":"অস্ট্রেলিয়ার পশ্চিম উপকূলে উত্তাল সমুদ্রে ভেসে যাওয়া মা ও দুই ভাইবোনকে বাঁচাতে ১৩ বছরের এক কিশোরের অবিশ্বাস্য বীরত্ব গাঁথা বিশ্ববাসীর নজর কেড়েছে। গত শুক্রবার জিওগ্রাফি বে এলাকায় এই রোমহর্ষক ঘটনাটি ঘটে। ওইদিন সপরিবারে প্যাডেলবোর্ডিং ও কায়াকিং করতে নেমেছিলেন তারা। কিন্তু তীব্র বাতাসে তাদের ইনফ্ল্যাটেবল কায়াক ও বোর্ডটি উপকূল থেকে গভীরে ভেসে যায়। পরিবারের বাকিদের বাঁচাতে ওই কিশোর তীরে ফিরে যাওয়ার সিদ্ধান্ত নেয় এবং শুরুতে নিজের কায়াকটি নিয়ে রওনা হয়। তবে মাঝপথে সেটিতে পানি ঢুকতে শুরু করলে কোনো উপায় না দেখে উত্তাল সমুদ্রে ঝাঁপ দেয় কিশোরটি। প্রথমে লাইফ জ্যাকেট গায়ে জড়িয়ে দুই ঘণ্টা সাঁতার কাটার পর সে বুঝতে পারে জ্যাকেটের কারণে গতি কমে যাচ্ছে। লক্ষ্যে পৌঁছাতে মরিয়া হয়ে সে জ্যাকেটটি খুলে ফেলে এবং টানা আরও দুই ঘণ্টা সাঁতার কেটে শেষ পর্যন্ত চার কিলোমিটার পথ পাড়ি দিয়ে উপকূলে পৌঁছায়। সন্ধ্যা ৬টার দিকে তীরে ফিরে সে জরুরি সেবা সংস্থাকে খবর দিলে শুরু হয় উদ্ধার অভিযান। প্রায় আড়াই ঘণ্টা পর রাত সাড়ে ৮টার দিকে উপকূল থেকে ১৪ কিলোমিটার দূরে একটি প্যাডেলবোর্ড ধরে ভেসে থাকা অবস্থায় তার মা এবং ৮ ও ১২ বছর বয়সী দুই ভাইবোনকে উদ্ধার করে হেলিকপ্টারে তীরে আনা হয়। পুলিশ ও স্থানীয় উদ্ধারকারী দল ওই কিশোরের অদম্য সাহসকে ‘সুপারহিউম্যান’ বা অতিমানবীয় বলে অভিহিত করেছে। তাদের মতে, কিশোরটির এই অসামান্য দৃঢ়তা না থাকলে ভয়াবহ ট্র্যাজেডি ঘটতে পারত। বর্তমানে পুরো পরিবারটি সুস্থ রয়েছে। বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/02\/03\/1212570","date":1770056668000,"language":"bn","token_count":211,"source":"Bangladesh Pratidin"}
{"title":"বেলুচিস্তানে অভিযানে ১৭৭ বিচ্ছিন্নতাবাদী নিহত","body":"পাকিস্তানের দক্ষিণ-পশ্চিমাঞ্চলীয় প্রদেশ বেলুচিস্তানে সমন্বিত সিরিজ বোমা ও বন্দুক হামলায় প্রায় ৫০ জন নিহত হওয়ার পর তিন দিনে দেশটির নিরাপত্তা বাহিনীর অভিযানে ১৭৭ জন সন্দেহভাজন বিচ্ছিন্নতাবাদী নিহত হয়েছেন। গতকাল নিরাপত্তা বাহিনীর সূত্রগুলো দেশটির গণমাধ্যম জিও নিউজকে এমনটি জানিয়েছে। তারা জানান, নিরাপত্তা বাহিনী, গোয়েন্দা সংস্থাগুলো এবং পুলিশ বিচ্ছিন্নতাবাদী ও তাদের সহায়তাকারীদের কোণঠাসা করে ফেলেছে। শনিবার দিবাগত রাতে প্রাদেশিক রাজধানী কোয়েটাসহ বেলুচিস্তানের আরও ১২টি শহরে ‘সমন্বিতভাবে’ হামলা চালায় জাতিগত বেলুচ বিচ্ছিন্নতাবাদীরা। তারা কোয়েটার বেশ কয়েকটি পুলিশ স্টেশনে একযোগে হামলা চালিয়ে অন্তত আট পুলিশ সদস্যকে হত্যা করে। বিভিন্ন স্থানে তাদের হামলায় আরও বহু সামরিক ও বেসামরিক ব্যক্তি নিহত হন। পাকিস্তানের খনিজ সম্পদে সমৃদ্ধ কিন্তু সবচেয়ে দরিদ্র এই প্রদেশটিতে কয়েক বছরের মধ্যে সবচেয়ে প্রাণঘাতী হামলার ঘটনা এটি। শনিবার হামলা শুরু হওয়ার পর থেকে গত তিন দিন ধরে নিরাপত্তা বাহিনীর সঙ্গে বিচ্ছিন্নতাবাদীদের লড়াই চলছে। রবিবার দেশটির প্রতিরক্ষামন্ত্রী খাজা আসিফ জানিয়েছিলেন, নিরাপত্তা বাহিনী বেলুচিস্তানে ১৫০ জনেরও বেশি ‘বিচ্ছিন্নতাবাদীকে’ হত্যা করেছে। তারপর থেকে নিরাপত্তা বাহিনী আরও ২২ জন বিচ্ছিন্নতাবাদীকে হত্যা করেছে বলে জিও নিউজ জানিয়েছে।-রয়টার্স আফগানিস্তান ও ইরানের সীমান্তবর্তী প্রদেশ বেলুচিস্তানে কয়েক দশক ধরে চলা বিচ্ছিন্নতাবাদী তৎপরতা দমনে লড়াই করে আসছে পাকিস্তান। প্রদেশটিতে বিদ্রোহীরা রাষ্ট্রীয় বাহিনী, বিদেশি নাগরিক ও স্থানীয় নন এমন লোকজনের ওপর আক্রমণ চালিয়ে আসছে। রয়টার্সের খবরে বলা হয়েছে, প্রদেশটির সবচেয়ে সক্রিয় বিচ্ছিন্নতাবাদী গোষ্ঠী নিষিদ্ধ ঘোষিত বেলুচিস্তান লিবারেশন আর্মি (বিএলএ) শনিবারের হামলাগুলোর দায় স্বীকার করেছে। এক বিবৃতিতে বিএলএ জানিয়েছে, তারা প্রদেশজুড়ে একযোগে বন্দুক ও আত্মঘাতী বোমা হামলা চালানোকালে সামরিক স্থাপনা, পুলিশ ও বেসামরিক প্রশাসনের কর্মকর্তাদের লক্ষ্যস্থল করেছে। পাকিস্তান সামরিক বাহিনীর গণমাধ্যম শাখা আইএসপিআর জানিয়েছে, বিচ্ছিন্নতাবাদীরা কোয়েটা, মাসতুং, নুশকি, গোয়াদর, ডালবানদিন, খারান, পাঞ্জগুর, টুম্প ও পাসনি জেলাজুড়ে হামলা চালিয়েছে। প্রতিবেশী ভারত এসব বিচ্ছিন্নতাবাদীদের সমর্থন দিচ্ছে বলে অভিযোগ করেছে তারা। ভারত অভিযোগ অস্বীকার করেছে। বেলুচিস্তানের মুখ্যমন্ত্রী সরফরাজ বুগতি রবিবার জিও নিউজকে জানান, বিএলএর হামলায় ৩১ জন বেসামরিক ও নিরাপত্তা বাহিনীর ১৭ জন সদস্য নিহত হয়েছেন। বিএলএর ১ হাজার থেকে ২ হাজার বিচ্ছিন্নতাবাদী এসব হামলায় অংশ নিয়েছে, এমন খবরের বিষয়ে তার দৃষ্টি আকর্ষণ করলে বুগতি সেগুলোকে ‘ভুল’ বলে বর্ণনা করেন। তিনি দাবি করেন, হামলাকারীদের সংখ্যা সর্বোচ্চ ২০০ থেকে ২৫০ জনের মতো ছিল আর তাদের অধিকাংশকেই তাড়িয়ে দেওয়া হয়েছে অথবা হত্যা করা হয়েছে। তিনি জানান, তার প্রদেশের সমস্যা ‘রাজনৈতিক নয়’ আর শুধু ‘সামরিকভাবেই এর সমাধান সম্ভব’। পুরো বেলুচিস্তানজুড়ে বিএলএর বিচ্ছিন্নতাবাদী, তাদের প্রতি সহানুভূতিশীল ও তাদের সাহায্যকারীদের সংখ্যা ‘৪ থেকে ৫ হাজারের মধ্যে হবে’ বলে দাবি করেছেন তিনি।","url":"https:\/\/www.bd-pratidin.com\/international\/2026\/02\/03\/1212469","date":1770055200000,"language":"bn","token_count":368,"source":"Bangladesh Pratidin"}
{"title":"যথাযথ প্রক্রিয়ায় ভোট প্রদান না করলে ভোট বাতিল হয়ে যাবে : ইসি সানাউল্লাহ","body":"যথাযথ প্রক্রিয়ায় ভোট প্রদান না করলে ভোট বাতিল হয়ে যাবে বলে জানিয়েছেন নির্বাচন কমিশনার (ইসি) ব্রিগেডিয়ার জেনারেল (অব.) আবুল ফজল মো. সানাউল্লাহ। তিনি বলেছেন, কোন অবস্থাতে ভোটের সততা নষ্ট হওয়ার বিষয়ে ছাড় দেওয়া হবে না। কেউ যদি যথাযথ প্রক্রিয়া অনুশীলন না করে ভোট প্রদান করে তাহলে তার ভোট বাতিল হয়ে যাবে। মঙ্গলবার সকালে নোয়াখালী জেলা প্রশাসকের কার্যালয়ে আইনশৃঙ্খলা রক্ষাকারী সেল, ভিজিল্যান্স ও অবজারভেশন টিমের সভায় প্রধান অতিথির বক্তব্যে তিনি এসব কথা বলেন। আবুল ফজল মো. সানাউল্লাহ বলেন, একই সময় সাধারণ ব্যালট ও পোস্টাল ব্যালট গণনা কর হবে। তবে পোস্টাল ব্যালট গণনায় সময় লাগবে। ১১৯ টি প্রতীক রয়েছে প্রতিটি ব্যালটে, তাই প্রবাসীদের এ ব্যালটের প্রতীকগুলো এজেন্টদের দেখিয়ে নিশ্চিত করতে হবে তিনি কোথায় ভোট দিয়েছেন। তিনি বলেন, এবারে ভোট দেওয়ার অধীর আগ্রহ কাজ করছে। এটাকে আমাদের সুন্দর ভাবে উৎসব মুখর পরিবেশে তাদের প্রত্যাশা পূরণ করা। যেন সবাই শান্তিপূর্ণ ভাবে ভোট দিতে পারে। অনেক সময় দেখা দুষ্ট চক্র প্রতিপক্ষের ভোটারকে আসতে বাধা প্রধান করে। সবাই নিজের ভোটরকে সঙ্গে করে নিয়ে আসুক এটাতে কোন বাধা নেই। কেউ জেন নির্বাচনে কেউ যেন কাউকে বাধা দিতে না পারে এটা প্রশাসনকে নিশ্চিত করতে হবে। তবে কেউ যদি যথাযথ প্রক্রিয়া অনুশীলন না করে ভোট প্রদান করে তাহলে তার ভোট বাতিল হয়ে যাবে। ইসি সানাউল্লাহ বলেন, পোস্টাল ব্যালট প্রবাস ও দেশ থেকে দুইভাগে হবে। প্রবাস থেকে যে ভোট গুলো আসবে ডাক বিভাগ রিটার্নিং কর্মকর্তার কাছে সরাসরি ডেলিভালি করবে। আর দেশের ভিতরে যে পোস্টাল ব্যালট গুলো আসে সে গুলো স্থানীয় পোস্ট অফিসের মাধ্যমে আসবে। জেলা প্রশাসক মুহাম্মদ শফিকুল ইসলাম এর সভাপতিত্বে সভায় উপজেলা নির্বাহী কর্মকর্তাগণ, নির্বাচন কর্মকর্তা, সেনাবাহিনী, পুলিশ, বিজিবি, নৌবাহিনী, কোস্টগার্ড, আনসার'সহ বিভিন্ন দপ্তরের প্রধানগণ উপস্থিত ছিলেন। সভায় বক্তারা নির্বাচনের আইনশৃঙ্খলা, ভোটের পরিবেশ, গণভোটসহ বিভিন্ন বিষয়ে আলোচনা করেন। বিডি-প্রতিদিন\/তানিয়া","url":"https:\/\/www.bd-pratidin.com\/national\/2026\/01\/27\/1209828","date":1769498386000,"language":"bn","token_count":270,"source":"Bangladesh Pratidin"}
{"title":"বিশ্বকাপ ইস্যু আমাদের হাতে নয়, বোর্ড যা বলবে সেটাই করব : মেহেদী","body":"টি-টোয়েন্টি বিশ্বকাপে বাংলাদেশের অংশগ্রহণ নিয়ে চলমান অনিশ্চয়তা আজই কাটতে পারে। বিকেলে বিশ্বকাপ দলে থাকা ক্রিকেটারদের সঙ্গে বৈঠকে বসছেন যুব ও ক্রীড়া উপদেষ্টা আসিফ নজরুল। সেখানেই এই ইস্যুতে চূড়ান্ত সিদ্ধান্ত আসার সম্ভাবনা রয়েছে। এরই মধ্যে আইসিসি স্পষ্ট করে জানিয়েছে, বাংলাদেশকে বিশ্বকাপে খেলতে হলে ভারতেই খেলতে হবে। তবে বিসিবি ভারতে দল পাঠানোর বিষয়ে এখনো অনড় অবস্থানে রয়েছে। এই পরিস্থিতিতে খেলোয়াড়রাও পড়েছেন দোটানায়। বিশ্বকাপ দলে থাকা অলরাউন্ডার শেখ মেহেদী হাসান মনে করেন, এই সিদ্ধান্ত পুরোপুরি বোর্ড ও সরকারের এখতিয়ার। বিপিএলে চট্টগ্রাম রয়্যালসের অধিনায়ক মেহেদী বলেন, ‘বিশ্বকাপ খেলতে কে না চায়? সবাই চাইবে। কিন্তু এটা পুরোপুরি বোর্ডের সিদ্ধান্ত। সরকারেরও একটা অবস্থান আছে। তারা আমাদের অভিভাবক। তারা যা বলবে, খেলোয়াড় হিসেবে আমাদের সেটাই করা উচিত।’ আজ মিরপুর শেরেবাংলা জাতীয় ক্রিকেট স্টেডিয়ামে অনুশীলন শেষে সাংবাদিকদের সঙ্গে কথা বলেন মেহেদী। ক্রীড়া উপদেষ্টার সঙ্গে বৈঠকে কী বলবেন—এ প্রশ্নে তিনি বলেন, ‘বিশ্বকাপ দলে যারা আছে, তাদের ব্যক্তিগতভাবে মিটিংয়ের জন্য জানানো হয়েছে। সেখানে গেলে বোঝা যাবে আসলে সিদ্ধান্তটা কী হতে যাচ্ছে।’ বিশ্বকাপ ইস্যুর প্রভাব পড়েছে বিপিএলের উত্তাপেও। আগামীকাল রাজশাহী ওয়ারিয়র্সের বিপক্ষে ফাইনালে মুখোমুখি হবে চট্টগ্রাম রয়্যালস। তবে ফাইনাল ঘিরে উন্মাদনা কিছুটা কম বলে মনে করছেন মেহেদী। তিনি বলেন, ‘আমরা এখন পুরোপুরি বিপিএল ফাইনাল নিয়েই প্রস্তুতি নিচ্ছি। বিশ্বকাপ বিষয়টা আমাদের হাতে নেই। এটা ম্যানেজমেন্টের ওপর নির্ভর করছে। তারা যেভাবে সিদ্ধান্ত নেবে, বিশ্বকাপ দলে থাকা খেলোয়াড়রা সেভাবেই এগোবে।’ বিডি-প্রতিদিন\/আশফাক","url":"https:\/\/www.bd-pratidin.com\/sports\/2026\/01\/22\/1207881","date":1769075397000,"language":"bn","token_count":207,"source":"Bangladesh Pratidin"}
{"title":"পুলিশ কর্মকর্তার ছেলে হত্যায় অভিযোগ গঠনের আবেদন প্রসিকিউসনের","body":"চব্বিশের জুলাই আগস্টে ছাত্র জনতার গণ-অভ্যুত্থান চলাকালে রাজধানীর যাত্রাবাড়ী এলাকায় পুলিশ কর্মকর্তার ছেলে ইমাম হাসান তাইম হত্যার ঘটনায় করা মানবতাবিরোধী অপরাধের মামলায় ১১ আসামির বিরুদ্ধে আনুষ্ঠানিক অভিযোগ গঠনের আবেদন করেছে প্রসিকিউসন। বুধবার বিচারক মো. মঞ্জুরুল বাছিদের নেতৃত্বাধীন দুই সদস্যের আন্তর্জাতিক অপরাধ ট্রাইব্যুনাল-২ এ এই আবেদন করেন চিফ প্রসিকিউটর মোহাম্মদ তাজুল ইসলাম। প্রসিকিউসন পক্ষের শুনানি শেষে ট্রাইব্যুনাল আসামিপক্ষের শুনানির জন্য আগামী ২ ফেব্রুয়ারি দিন ধার্য করেছেন। পুলিশ কর্মকর্তা মো. ময়নাল হোসেন ভূঁইয়ার ছেলে ইমাম হাসান তাইম ২০২৪ সালের ২০ জুলাই যাত্রাবাড়ীর কাজলায় পুলিশের গুলিতে শহীদ হন। এই ঘটনায় করা মানবতাবিরোধী অপরাধের মামলার ১১ আসামির মধ্যে ডিএমপি’র সাবেক কমিশনার হাবিবুর রহমান, সাবেক যুগ্ম কমিশনার সুদীপ কুমার চক্রবর্তী ও যাত্রাবাড়ী থানার সাবেক ভারপ্রাপ্ত কর্মকর্তা (ওসি) আবুল হাসানসহ ৯ জন পলাতক। সাবেক ওসি আবুল হাসান ও সাবেক ওসি (তদন্ত) জাকির হোসেন গ্রেফতার আছেন। বিডি প্রতিদিন\/এমআই","url":"https:\/\/www.bd-pratidin.com\/national\/2026\/01\/28\/1210365","date":1769607469000,"language":"bn","token_count":131,"source":"Bangladesh Pratidin"}
{"title":"নির্বাচনে নিরপেক্ষ থেকে দায়িত্ব পালনের নির্দেশ আইজিপির","body":"ত্রয়োদশ জাতীয় সংসদ নির্বাচন সামনে রেখে সব পুলিশ সদস্যকে সম্পূর্ণ নিরপেক্ষ থেকে দায়িত্ব পালনের নির্দেশ দিয়েছেন পুলিশ মহাপরিদর্শক (আইজিপি) বাহারুল আলম। তিনি বলেছেন, নির্বাচনের সময়ে সর্বোচ্চ সতর্কতা, ধৈর্য ও পেশাদারিত্ব বজায় রেখে দায়িত্ব পালন করতে হবে। যাতে নির্বাচন অবাধ, সুষ্ঠু ও শান্তিপূর্ণভাবে সম্পন্ন করা যায়। শনিবার চট্টগ্রাম জেলা পুলিশ লাইন্সের সিভিক সেন্টারে পুলিশ অফিসার ও ফোর্স সদস্যদের অংশগ্রহণে আয়োজিত এক প্রাক-নির্বাচনী সভায় প্রধান অতিথির বক্তব্যে এ কথা বলেন তিনি। আইজিপি বলেন, বাংলাদেশ পুলিশ দেশের সার্বিক আইনশৃঙ্খলা পরিস্থিতি নিয়ন্ত্রণ এবং জনগণের জান-মাল রক্ষায় সর্বদা নিষ্ঠা ও পেশাদারিত্বের সঙ্গে কাজ করে যাচ্ছে। জনবান্ধব পুলিশিং আরও শক্তিশালী করতে জনগণের দোরগোড়ায় সহজ ও কার্যকর পুলিশি সেবা পৌঁছে দিতে হবে। তিনি বলেন, দায়িত্ব পালনের সময় বডিওর্ন ক্যামেরার ব্যবহার নিশ্চিত করতে হবে। এতে স্বচ্ছতা ও জবাবদিহি বৃদ্ধি পাবে এবং জনগণের আস্থা আরও সুদৃঢ় হবে। সভায় স্বাগত বক্তব্য দেন চট্টগ্রামের পুলিশ সুপার মোহাম্মাদ নাজির আহমেদ খাঁন। তিনি আসন্ন জাতীয় সংসদ নির্বাচন অবাধ, সুষ্ঠু ও শান্তিপূর্ণভাবে সম্পন্ন করতে পুলিশের প্রস্তুতি, নিরপেক্ষতা ও পেশাদার ভূমিকার ওপর গুরুত্বারোপ করেন। বিডি প্রতিদিন\/জুনাইদ","url":"https:\/\/www.bd-pratidin.com\/national\/2026\/01\/24\/1208697","date":1769256301000,"language":"bn","token_count":161,"source":"Bangladesh Pratidin"}
{"title":"নির্বাচনকে বাধাগ্রস্ত করার অপতৎপরতা কঠোর হস্তে দমনের নির্দেশ স্বরাষ্ট্র উপদেষ্টার","body":"নির্বাচনকে বাধাগ্রস্ত ও প্রভাবিত করতে পারে দুষ্কৃতকারী ও সন্ত্রাসীদের এমন যেকোনো ধরনের অপতৎপরতা ও কার্যক্রম কঠোর হস্তে দমন করার নির্দেশ দিয়েছেন স্বরাষ্ট্র উপদেষ্টা লেফটেন্যান্ট জেনারেল (অব.) মো. জাহাঙ্গীর আলম চৌধুরী। সোমবার দুপুরে বরিশাল জেলা শিল্পকলা একাডেমি মিলনায়তনে ‘ত্রয়োদশ জাতীয় সংসদ নির্বাচন ও গণভোট-২০২৬’ সুষ্ঠুভাবে সম্পাদনের লক্ষ্যে বরিশাল বিভাগীয় প্রশাসন আয়োজিত আইনশৃঙ্খলাবিষয়ক মতবিনিময় সভায় প্রধান অতিথির বক্তব্যে তিনি এ নির্দেশ দেন। স্বরাষ্ট্র মন্ত্রণালয়ের সিনিয়র সচিব নাসিমুল গনির সভাপতিত্বে অনুষ্ঠানে বিশেষ অতিথির বক্তৃতা করেন আইজিপি বাহারুল, বাংলাদেশ কোস্ট গার্ডের মহাপরিচালক রিয়ার অ্যাডমিরাল মো. জিয়াউল হক, বাংলাদেশ আনসার ও ভিডিপির মহাপরিচালক মেজর জেনারেল আবদুল মোতালেব সাজ্জাদ মাহমুদ ও বিজিবি মহাপরিচালক মেজর জেনারেল মোহাম্মদ আশরাফুজ্জামান সিদ্দিকী। মতবিনিময় সভায় স্বাগত বক্তৃতা করেন বরিশাল বিভাগীয় কমিশনার মোহাম্মদ মাহফুজুর রহমান। এসময় অন্যান্যের মধ্যে উপস্থিত ছিলেন বরিশাল রেঞ্জের ডিআইজি মো. মঞ্জুর মোর্শেদ আলম ও বরিশাল মেট্রোপলিটন পুলিশ কমিশনার মো. শফিকুল ইসলাম। প্রধান অতিথি বলেন, ফ্যাসিস্টের দোসর, দুষ্কৃতকারী ও সন্ত্রাসীদের দ্রুত গ্রেফতার করতে হবে। সুষ্ঠু ও নিরপেক্ষ নির্বাচনি পরিবেশ গড়ে তোলার জন্য নির্বাচন পূর্ববর্তী চার দিন নিবিড় টহল পরিচালনা করতে হবে। উপদেষ্টা বলেন, চরাঞ্চল ও দুর্গম এলাকায় টহল কার্যক্রম বিভিন্ন বাহিনীর সমন্বয়ে নিবিড়ভাবে পরিচালনা করতে হবে। সন্ত্রাসী, চাঁদাবাজ, মাদক কারবারিসহ বিভিন্ন অপরাধীর বিরুদ্ধে বিশেষ অভিযান পরিচালনা করে তাদের আইনের আওতায় নিয়ে আসতে হবে। নির্বাচনি দায়িত্বে নিয়োজিত কর্মকর্তা ও আইনশৃঙ্খলা বাহিনীর সদস্যদের উদ্দেশ্যে তিনি বলেন, আসন্ন জাতীয় সংসদ নির্বাচনকে কেন্দ্র করে এদেশের আপামর জনসাধারণ ও রাজনৈতিকদলসহ সর্বমহলের প্রত্যাশা অনেক। আর সেই প্রত্যাশা পূরণে সবচেয়ে বড় দায়িত্ব আপনাদের কাঁধে। স্বরাষ্ট্র উপদেষ্টা আশাবাদ ব্যক্ত করে বলেন, আগামী জাতীয় নির্বাচনে এমন এক মানদণ্ড স্থাপিত হবে, যা শুধু দেশেই নয়, আন্তর্জাতিক অঙ্গনেও প্রশংসিত হবে। তিনি এসময় কর্মকর্তাদের সামান্যতম ভুল বা বিচ্যুতি যাতে নির্বাচন তথা দেশের ভাবমূর্তি বিনষ্ট করতে না পারে এবং জনগণের আস্থা হারাতে না পারে সেদিকে সজাগ ও সতর্ক থাকার আহ্বান জানান। উপদেষ্টা বলেন, নির্বাচনে আইনশৃঙ্খলার প্রশ্নে কোনো আপস করা হবে না। জননিরাপত্তা বিঘ্নিত করার যেকোনো অপচেষ্টা কঠোর হস্তে দমন করতে হবে। ভোটের আগে, ভোটের দিন এবং ভোট পরবর্তী সময়ে সাধারণ মানুষের নিরাপত্তা নিশ্চিত করতে আপনাদের সর্বোচ্চ পেশাদারিত্ব প্রদর্শন করতে হবে। তিনি বলেন, নির্বাচনের দিন আইনশৃঙ্খলা পরিস্থিতি ও পরিবেশ এমন উন্নত করতে হবে যাতে সবাই আনন্দ ও উৎসবমুখর পরিবেশে ভোটকেন্দ্রে গিয়ে ভোট দিয়ে আসতে পারে। লেফটেন্যান্ট জেনারেল (অব.) মো. জাহাঙ্গীর আলম চৌধুরী বলেন, নির্বাচনে রিটার্নিং অফিসার, সহকারী রিটার্নিং অফিসার, নির্বাচন কমিশন, জেলা ও উপজেলা নির্বাচন অফিসার, গোয়েন্দা সংস্থা, পুলিশ বাহিনী, সশস্ত্র বাহিনী, র‍্যাব, বিজিবি, আনসার-ভিডিপি, কোস্টগার্ডসহ বিচারিক ও ভ্রাম্যমাণ আদালত তথা সকলস্তরের বেসামরিক প্রশাসনের সাথে পারস্পরিক সুসম্পর্ক, সমন্বয়, তথ্য আদান-প্রদান, যৌথ টহলসহ ‘সমন্বিত কার্যক্রম’ গ্রহণ করতে হবে। উপদেষ্টা বলেন, জেলা পর্যায়ে ঘন ঘন আইনশৃঙ্খলা সংক্রান্ত কোর কমিটির সভা আহ্বান করতে হবে এবং সমন্বয় বৃদ্ধি করতে হবে। তিনি এসময় আইনশৃঙ্খলা সমন্বয়ের ক্ষেত্রে কোনো ধরনের গ্যাপ, বিচ্যুতি, ত্রুটি, বৈষম্য, অবহেলা, দ্বন্দ্ব বরদাশত করা হবে না বলেও জানান। সভাপতির বক্তব্যে স্বরাষ্ট্র সচিব নাসিমুল গনি নৈতিক চরিত্র বজায় রেখে কাজ করার জন্য নির্বাচনে নিয়োজিত কর্মকর্তা ও আইনশৃঙ্খলা বাহিনীর সদস্যদের প্রতি আহ্বান জানান। তিনি বলেন, আত্মসম্মান বজায় রেখে ইস্পাত দৃঢ়চিত্তে সকল বাধা ও প্রতিকূলতা মোকাবিলা করে একটি অবাধ, সুষ্ঠু, নিরপেক্ষ ও উৎসবমুখর নির্বাচন অনুষ্ঠানে সকলকে ঐক্যবদ্ধভাবে কাজ করতে হবে। মতবিনিময় সভায় বরিশাল বিভাগের সকল জেলা প্রশাসক, পুলিশ সুপার, উপজেলা নির্বাহী অফিসার, আঞ্চলিক\/জেলা\/উপজেলা নির্বাচন অফিসার ও থানার ভারপ্রাপ্ত কর্মকর্তা, সশস্ত্র বাহিনী বিভাগের বরিশাল বিভাগের প্রতিনিধিরা এবং বরিশাল মেট্রোপলিটন পুলিশের সকল উপ-পুলিশ কমিশনার ও থানার ভারপ্রাপ্ত কর্মকর্তাসহ বিভিন্ন পর্যায়ের কর্মকর্তারা অংশগ্রহণ করেন। পরে ঝুঁকিপূর্ণ ভোটকেন্দ্রের বিষয়ে সাংবাদিকদের এক প্রশ্নের জবাবে স্বরাষ্ট্র উপদেষ্টা বলেন, ঝুঁকিপূর্ণ বা অধিক গুরুত্বপূর্ণ ভোট কেন্দ্রগুলোতে অতিরিক্ত ফোর্স মোতায়ন করা হচ্ছে। সেখানে বডিওর্ন ক্যামেরা এবং সিসিটিভি ক্যামেরা থাকবে। ড্রোন ও ডগস্কোয়াড মোতায়েন করা হচ্ছে। আর ন্যাশনাল টেলিকমিউনিকেশন মনিটরিং সেন্টারের (এনটিএমসি) প্রণীত ‘নির্বাচন সুরক্ষা অ্যাপ-২০২৬’ তো থাকছেই। গত দুর্গাপূজায়ও এ অ্যাপের মাধ্যমে আমরা সাফল্য পেয়েছি। সুতরাং, কেউ কোনো ধরনের অপতৎপরতা ঘটানোর চেষ্টা করলে পার পাবে না। বিডি প্রতিদিন\/জুনাইদ","url":"https:\/\/www.bd-pratidin.com\/national\/2026\/02\/02\/1212260","date":1770025177000,"language":"bn","token_count":590,"source":"Bangladesh Pratidin"}
{"title":"বিএনপির দুই নেতাকে সব পদ থেকে বহিষ্কার","body":"দলীয় নীতি ও শৃঙ্খলা পরিপন্থি কর্মকাণ্ডে জড়িত থাকার অভিযোগে বিএনপির আরও দুই নেতাকে দল থেকে বহিষ্কার করা হয়েছে। শুক্রবার (৩০ জানুয়ারি) বিকেলে বিএনপির সিনিয়র যুগ্ম মহাসচিব অ্যাডভোকেট রুহুল কবির রিজভী স্বাক্ষরিত এক প্রেস বিজ্ঞপ্তিতে এ সিদ্ধান্তের কথা জানানো হয়। বিজ্ঞপ্তিতে বলা হয়, নোয়াখালী জেলার সেনবাগ পৌর বিএনপির সাবেক আহ্বায়ক ভিপি মফিজুল ইসলাম এবং যুগ্ম আহ্বায়ক জহিরুল ইসলাম লিটনকে বিএনপির প্রাথমিক সদস্য পদসহ দলীয় সব পর্যায়ের পদ থেকে বহিষ্কার করা হয়েছে। এর আগে বৃহস্পতিবার (২৯ জানুয়ারি) দলীয় শৃঙ্খলা ভঙ্গের অভিযোগে বিএনপি ২৭ নেতাকে বহিষ্কার করেছিল। বিডি প্রতিদিন\/হিমেল","url":"https:\/\/www.bd-pratidin.com\/current-politics\/2026\/01\/30\/1211171","date":1769787750000,"language":"bn","token_count":86,"source":"Bangladesh Pratidin"}
{"title":"শেষ হলো মিয়ানমারের নির্বাচন, বড় জয়ের পথে সেনাসমর্থিত দল","body":"মিয়ানমারে এক মাসব্যাপী নির্বাচন রবিবার শেষ হয়েছে। ধারণা করা হচ্ছে, সামরিক জান্তা পরিচালিত এই ভোটে সেনাবাহিনীপন্থী প্রভাবশালী দলটি বিপুল বিজয়ের পথে রয়েছে। সমালোচকদের মতে, এই নির্বাচন কেবল সেনাবাহিনীর ক্ষমতা আঁকড়ে থাকার সময়কালই দীর্ঘ করবে। দক্ষিণ-পূর্ব এশিয়ার দেশটির ইতিহাসে সামরিক শাসনের দীর্ঘ অধ্যায় রয়েছে। তবে এক দশক ধরে বেসামরিক নেতৃত্বাধীন সংস্কারের সময়কালে সেনাবাহিনী কিছুটা পেছনে সরে গিয়েছিল। ২০২১ সালের সামরিক অভ্যুত্থানের মাধ্যমে সে অধ্যায়ের অবসান ঘটে। তখন গণতান্ত্রিক নেত্রী অং সান সু চিকে আটক করা হয়, দেশজুড়ে গৃহযুদ্ধ শুরু হয় এবং মিয়ানমার গভীর মানবিক সংকটে পতিত হয়। নির্বাচনের তৃতীয় ও শেষ ধাপটি সারা দেশের বিভিন্ন নির্বাচনী এলাকায় ভোটগ্রহণের মধ্য দিয়ে শেষ হয়। এই পর্বটি অভ্যুত্থানের পাঁচ বছর পূর্তির মাত্র এক সপ্তাহ আগে অনুষ্ঠিত হলো। সামরিক কর্তৃপক্ষের দাবি, এই নির্বাচনের মাধ্যমে ক্ষমতা জনগণের হাতে ফিরিয়ে দেওয়া হবে। তবে সু চি রাজনীতি থেকে কার্যত বাদ পড়া এবং তার অত্যন্ত জনপ্রিয় দল বিলুপ্ত থাকায় গণতন্ত্রপন্থীরা বলছেন, এই ভোট সেনাবাহিনীর মিত্রদের পক্ষেই সাজানো। জান্তা প্রধান মিন অং হ্লাইং বেসামরিক পোশাকে মান্দালয়ের বিভিন্ন ভোটকেন্দ্র পরিদর্শন করেন। এএফপির এক প্রশ্নের জবাবে তিনি বলেন, ‘এটাই জনগণের বেছে নেওয়া পথ। মিয়ানমারের মানুষ যাকে সমর্থন করতে চায়, তাকে সমর্থন করতে পারে।’ বিদ্রোহীদের নিয়ন্ত্রণাধীন এলাকায় ভোটগ্রহণ হয়নি। আর জান্তা-নিয়ন্ত্রিত অঞ্চলে ভোটের আগে সময়টিতে জোরজবরদস্তি ও ভিন্নমত দমনের ঘটনা ঘটেছে বলে মানবাধিকার পর্যবেক্ষকরা জানিয়েছেন। বিডি-প্রতিদিন\/শআ","url":"https:\/\/www.bd-pratidin.com\/national\/2026\/01\/25\/1209091","date":1769339076000,"language":"bn","token_count":203,"source":"Bangladesh Pratidin"}
{"title":"৩৩৩-তে ডায়াল করে মিলবে নির্বাচন ও গণভোটের তথ্য","body":"আসন্ন ত্রয়োদশ জাতীয় সংসদ নির্বাচন ও গণভোটের সঠিক, নির্ভরযোগ্য তথ্য নিশ্চিত করতে বাংলাদেশ নির্বাচন কমিশনের সহযোগিতায় এটুআই এর ন্যাশনাল হেল্পলাইন ৩৩৩ এর মাধ্যমে বিশেষ তথ্যসেবা চালু করা হয়েছে। দেশের যেকোনো মোবাইল অপারেটর থেকে টোল ফ্রি এই নম্বরে কল করে ৯ প্রেসের মাধ্যমে সহজেই নির্বাচন সংক্রান্ত প্রয়োজনীয় তথ্য ও সহায়তা পাবেন নাগরিকরা। বুধবার গণমাধ্যমে পাঠানো এক বিবৃতিতে এ তথ্য জানিয়েছে ডাক, টেলিযোগাযোগ ও তথ্যপ্রযুক্তি মন্ত্রণালয়। এতে বলা হয়েছে, এই সেবার আওতায় ভোটাররা ভোট দেওয়ার নিয়ম ও পদ্ধতি, ভোটকেন্দ্রের অবস্থান, জাতীয় পরিচয়পত্র সংক্রান্ত তথ্য, নির্বাচনকালীন আচরণবিধি, প্রবাসী ভোটারদের ভোট দেওয়ার নিয়ম, প্রতিবন্ধী, প্রবীণ ও নারী ভোটারদের জন্য বিশেষ সুবিধা, পাশাপাশি জরুরি নির্দেশনা ও প্রয়োজনীয় যোগাযোগ নম্বর সম্পর্কে জানতে পারবেন। এছাড়া, নির্বাচন কমিশনের নির্ধারিত Smart Election Management BD ‌ও Postal Vote BD অ্যাপ ব্যবহারের পদ্ধতি সম্পর্কেও বিস্তারিত তথ্য দেওয়া হচ্ছে। সংশ্লিষ্টরা জানান, গত ১৬ জানুয়ারি থেকে পাইলট আকারে চালু হওয়া এই বিশেষ সেবার মাধ্যমে এরইমধ্যে ১ হাজার ৬৪৩ অন নাগরিক তথ্য ও সহায়তা গ্রহণ করেছেন। একইসঙ্গে আইনশৃঙ্খলা পরিস্থিতি সংক্রান্ত তথ্য গ্রহণ, সম্ভাব্য অস্থিরতা আগাম শনাক্তকরণ এবং সংশ্লিষ্ট কর্তৃপক্ষকে দ্রুত অবহিত করার একটি সহায়ক মাধ্যম হিসেবে ৩৩৩ এর ৯ নম্বর ব্যবহারের সম্ভাবনাও বিবেচনায় রয়েছে। তবে এটি সরাসরি পুলিশ কন্ট্রোল রুম হিসেবে কাজ করবে না, বরং একটি ‘Information Intake, Early Warning & Forwarding System’ হিসেবে কার্যক্রম পরিচালনা করবে এবং প্রয়োজন অনুযায়ী প্রাপ্ত তথ্য ৯৯৯ বা সংশ্লিষ্ট কর্তৃপক্ষের কাছে পাঠানো হবে। বিডি প্রতিদিন\/কেএ","url":"https:\/\/www.bd-pratidin.com\/national\/2026\/02\/04\/1212917","date":1770192761000,"language":"bn","token_count":217,"source":"Bangladesh Pratidin"}
{"title":"৪র্থ প্রাইম ব্যাংক নিউ ইয়ার কাপ গলফ টুর্নামেন্ট-২০২৫ সমাপ্ত","body":"৪র্থ প্রাইম ব্যাংক নিউ ইয়ার কাপ গলফ টুর্নামেন্ট-২০২৫ গত ২৪ ডিসেম্বর ২০২৫ থেকে শুরু হয়ে চার দিনব্যাপী অনুষ্ঠিত হয়েছে। গত শুক্রবার (২৩ জানুয়ারি) বিমান বাহিনী প্রধান এয়ার চীফ মার্শাল হাসান মাহমুদ খাঁন প্রধান অতিথি হিসেবে উপস্থিত থেকে আর্মি গলফ ক্লাবের গলফ গার্ডেনে বিজয়ী গলফারদের মাঝে পুরস্কার বিতরণ করেন। এই টুর্নামেন্টে ৮৪০ জন গলফার অংশগ্রহণ করেন। অনুষ্ঠানে টুর্নামেন্টে অংশগ্রহণকারী সদস্যগণ ব্যতীত আরও উপস্থিত ছিলেন প্রেসিডেন্ট আর্মি গলফ ক্লাব, প্রাইম ব্যাংক পিএলসি এর চেয়ারম্যান, বাংলাদেশ সামরিক বাহিনীর ঊর্ধ্বতন কর্মকর্তাগণ এবং সংশ্লিষ্ট পদস্থ সামরিক ও বেসামরিক গণ্যমান্য ব্যক্তিবর্গ। বিডি-প্রতিদিন\/ সালাহ উদ্দীন","url":"https:\/\/www.bd-pratidin.com\/national\/2026\/01\/24\/1208578","date":1769236556000,"language":"bn","token_count":88,"source":"Bangladesh Pratidin"}
{"title":"একনজরে আজকের বাংলাদেশ প্রতিদিন (১৫ জানুয়ারি)","body":"ত্রয়োদশ জাতীয় সংসদ নির্বাচনে ৩০০ আসনে প্রতিদ্বন্দ্বিতার জন্য ২ হাজার ৫৬৮ জন প্রার্থী মনোনয়নপত্র জমা দিয়েছেন।... নির্বাচনের দিন যতই ঘনিয়ে আসছে ততই উত্তাপ বাড়ছে ভোটের মাঠে। আচরণবিধি মানাতে কঠোর অবস্থানে নির্বাচন কমিশন (ইসি)।... নগরী থেকে সরানো হচ্ছে না ময়লার ভাগাড়। ফলে খুব সহজেই মুক্তি মিলছে না দুর্গন্ধ ও পরিবেশদূষণের হাত থেকে। দুর্গন্ধ... ত্রয়োদশ জাতীয় সংসদ নির্বাচনে কয়েকজন প্রার্থীর বিরুদ্ধে উসকানিমূলক বক্তব্য দিয়ে নির্বাচনি আচরণবিধি লঙ্ঘনের... চলতি ২০২৫-২৬ অর্থবছরে বাংলাদেশের মোট দেশজ উৎপাদনের (জিডিপি) প্রবৃদ্ধি ৪. ৬ শতাংশ হতে পারে বলে পূর্বাভাস দিয়েছে... শেয়ারবাজারে তালিকাভুক্ত হতে আগ্রহী কোম্পানিগুলোর প্রাথমিক গণপ্রস্তাবে (আইপিও) বিনিয়োগকারীদের অংশগ্রহণ... দেশের আইসিটি ও টেলিকম খাতে পরবর্তী সরকারের জন্য কোনো চ্যালেঞ্জ রেখে যাচ্ছি না- বলে মন্তব্য করেছেন ডাক,... বাংলাদেশের সংবিধান অনুযায়ী এই প্রজাতন্ত্রের মালিক জনগণ। এ দেশের মানুষ সার্বভৌম ক্ষমতার অধিকারী। নাগরিকের... দেশে আইনের শাসন ও গণতন্ত্র প্রতিষ্ঠায় আইনজীবীদের স্পষ্টবাদী হতে হবে। যেমনটি ছিলেন অ্যাডভোকেট শেখ আখতার উল... বিক্ষোভে উত্তাল ইরানে যেকোনো সময় মার্কিন হামলা শুরু হতে পারে বলে আশঙ্কা তৈরি হয়েছে। এ অবস্থায় ইরান বলেছে, হামলা... সমন্বিত পরীক্ষা পদ্ধতি বাতিলসহ ৯ দাবিতে আবারও আন্দোলনে নেমে শিক্ষার্থীরা বরিশাল ইঞ্জিনিয়ারিং কলেজে কমপ্লিট... বিএনপি চেয়ারম্যান তারেক রহমানের সঙ্গে সাক্ষাৎ করেছেন জাতীয়তাবাদী সমমনা জোট নেতারা। গতকাল বিকালে তাঁরা... কেন্দ্রীয় যুবদল সভাপতি আবদুল মোনায়েম মুন্না বলেছেন, সব ষড়যন্ত্র ঐক্যবদ্ধভাবে মোকাবিলা করে জনগণের দোরগোড়ায়... জামায়াতে ইসলামীর আমির ডা. শফিকুর রহমান বলেছেন, জাতীয় জীবনের গুরুত্বপূর্ণ এ সময়ে সবাইকে সর্বোচ্চ প্রজ্ঞা ও... স্বর্ণ আমদানি আরও সহজ করার দাবি জানিয়েছে বাংলাদেশ জুয়েলার্স অ্যাসোসিয়েশন (বাজুস)। গতকাল রাজধানীর আগারগাঁওয়ে... শেষ সময়ে এসেও সিদ্ধান্তহীনতায় জামায়াতে ইসলামীর নেতৃত্বাধীন ১১-দলীয় জোট। আসন সমঝোতা নিয়ে যেকোনো সময় ভাঙন দেখা... ত্রয়োদশ জাতীয় সংসদ নির্বাচন ঘিরে দৌড়ঝাঁপ শুরু করেছে বিদেশিরা। সরাসরি ঢাকায় আসছেন বিভিন্ন দেশের প্রতিনিধিরা।... চব্বিশের গণ অভ্যুত্থানে লুট হওয়া বিপুল পরিমাণ অস্ত্র উদ্ধার পর্যন্ত ত্রয়োদশ জাতীয় সংসদ নির্বাচন স্থগিত চেয়ে... আওয়ামী লীগের টানা দেড় দশকের শাসনামলে শতাধিক ব্যক্তিকে গুম ও হত্যার ঘটনায় মানবতাবিরোধী অপরাধের মামলায়... ডলারের বিপরীতে টাকার অবমূল্যায়ন হওয়ায় ব্যবসায়ীদের আমদানি সক্ষমতা কমেছে। গ্রাহকের এলসির বিপরীতে বাণিজ্যিক... সুনামগঞ্জ-৩ (জগন্নাথপুর-শান্তিগঞ্জ) আসনে বিএনপি মনোনীত প্রার্থী ও বিদ্রোহী প্রার্থী দুজনেরই দেশে-বিদেশে সম্পদ... মতপ্রকাশ ও গণতান্ত্রিক মূল্যবোধের ওপর সংঘটিত হামলার প্রতিবাদ এবং স্বাধীন, দায়িত্বশীল ও সাহসী সাংবাদিকতার... ১২ ফেব্রুয়ারিতেই জাতীয় সংসদ নির্বাচন ও গণভোট অনুষ্ঠিত হবে বলে সরকারের অঙ্গীকার পুনর্ব্যক্ত করেছেন প্রধান... মিয়ানমার সীমান্তে গুলিবিদ্ধ টেকনাফের শিশু হুজাইফা আফনানের অবস্থা সংকটাপন্ন, কৃত্রিমভাবে চলছে শ্বাসপ্রশ্বাস।... সশস্ত্র বাহিনীর পাশাপাশি দেশের নিরাপত্তা এবং শৃঙ্খলা রক্ষা ও দেশের যেকোনো ক্রান্তিলগ্নে বিএনসিসি ক্যাডেটদের... প্রেসিডেন্ট ডোনাল্ড ট্রাম্পের গ্রিনল্যান্ড অধিগ্রহণের প্রচেষ্টাকে মাত্র ১৭ শতাংশ আমেরিকান সমর্থন করে বলে... রাজধানী ঢাকার পাঁচতারা হোটেল র্যাডিসন ব্লুর চার পাশ সুসজ্জিত নানা পোস্টারে। সেখানে লেখা, ফিফা বিশ্বকাপের আসল... বর্ডার গার্ড বাংলাদেশে (বিজিবি) নিয়োগ পেয়েছেন সীমান্তে ভারতীয় সীমান্তরক্ষীর গুলিতে নিহত ফেলানীর ছোটভাই আরফান... সংকটে থাকা পাঁচটি ইসলামি ব্যাংকের আমানতকারীরা ২০২৪ ও ২০২৫ সালে তাঁদের আমানতের ওপর কোনো মুনাফা পাবেন না।... আজকের এই দিনে জন্মগ্রহণ করায় পাশ্চাত্য মতে আপনি মকর রাশির জাত ব্যক্তি। আপনার ওপর আজ কর্মফলদাতা শনি, প্রশান্তির... এই মাত্র | অর্থনীতি ১ মিনিট আগে | দেশগ্রাম ৩ মিনিট আগে | জাতীয় ৭ মিনিট আগে | ভোটের হাওয়া ১২ মিনিট আগে | জাতীয় ১৫ মিনিট আগে | ভোটের হাওয়া ১৬ মিনিট আগে | দেশগ্রাম ১৬ মিনিট আগে | ভোটের হাওয়া ১৭ মিনিট আগে | পূর্ব-পশ্চিম ১৮ মিনিট আগে | মাঠে ময়দানে ২৭ মিনিট আগে | দেশগ্রাম ২৯ মিনিট আগে | জাতীয় ২৯ মিনিট আগে | ভোটের হাওয়া ৩২ মিনিট আগে | ভোটের হাওয়া ৩৭ মিনিট আগে | চট্টগ্রাম প্রতিদিন ৩৮ মিনিট আগে | মাঠে ময়দানে ৪১ মিনিট আগে | রাজনীতি ৪২ মিনিট আগে | জাতীয় ৪৩ মিনিট আগে | ভোটের হাওয়া ৪৪ মিনিট আগে | জাতীয় ৪৬ মিনিট আগে | জাতীয় ৪৭ মিনিট আগে | ভোটের হাওয়া ৫০ মিনিট আগে | অর্থনীতি ৫৮ মিনিট আগে | টেক ওয়ার্ল্ড ৫৮ মিনিট আগে | ভোটের হাওয়া ৫৮ মিনিট আগে | জাতীয় ৫৯ মিনিট আগে | অর্থনীতি ৫৯ মিনিট আগে | পূর্ব-পশ্চিম ১ ঘণ্টা আগে | দেশগ্রাম ১ ঘণ্টা আগে | ভোটের হাওয়া ৮ ঘণ্টা আগে | ভোটের হাওয়া ১১ ঘণ্টা আগে | মাঠে ময়দানে ১৪ ঘণ্টা আগে | মাঠে ময়দানে ২২ ঘণ্টা আগে | মাঠে ময়দানে ৩ ঘণ্টা আগে | জাতীয় ৯ ঘণ্টা আগে | পূর্ব-পশ্চিম ২২ ঘণ্টা আগে | রাজনীতি ৩ ঘণ্টা আগে | মাঠে ময়দানে ৭ ঘণ্টা আগে | মাঠে ময়দানে ৫ ঘণ্টা আগে | মাঠে ময়দানে ৬ ঘণ্টা আগে | জাতীয় ২০ ঘণ্টা আগে | মাঠে ময়দানে ১৯ ঘণ্টা আগে | রাজনীতি ২২ ঘণ্টা আগে | পূর্ব-পশ্চিম ২১ ঘণ্টা আগে | মাঠে ময়দানে ৫ ঘণ্টা আগে | জাতীয় ৭ ঘণ্টা আগে | পূর্ব-পশ্চিম ২৩ ঘণ্টা আগে | পূর্ব-পশ্চিম ৮ ঘণ্টা আগে | জাতীয় ২২ ঘণ্টা আগে | পূর্ব-পশ্চিম ৩ ঘণ্টা আগে | জাতীয় ৩ ঘণ্টা আগে | পূর্ব-পশ্চিম ২৩ ঘণ্টা আগে | মাঠে ময়দানে ২৩ ঘণ্টা আগে | ভোটের হাওয়া ৩ ঘণ্টা আগে | মাঠে ময়দানে ৯ ঘণ্টা আগে | পূর্ব-পশ্চিম ৪ ঘণ্টা আগে | পূর্ব-পশ্চিম ৫ ঘণ্টা আগে | পূর্ব-পশ্চিম ৬ ঘণ্টা আগে | পূর্ব-পশ্চিম ৭ ঘণ্টা আগে | মাঠে ময়দানে রকমারি নগর পরিক্রমা স্বত্ব © ২০২৬ বাংলাদেশ প্রতিদিন","url":"https:\/\/www.bd-pratidin.com\/national\/2026\/01\/15\/1204872","date":1768438291000,"language":"bn","token_count":783,"source":"Bangladesh Pratidin"}
{"title":"১০৪টি বেসরকারি প্রাথমিক বিদ্যালয় জাতীয়করণের পত্রটি ভুয়া","body":"দেশের বিভিন্ন উপজেলার ১০৪টি বেসরকারি প্রাথমিক বিদ্যালয় জাতীয়করণ সংক্রান্ত সামাজিক যোগাযোগ মাধ্যমে ছড়িয়ে পড়া পত্রটিকে ভুয়া ও ভিত্তিহীন বলে জানিয়েছে প্রাথমিক ও গণশিক্ষা মন্ত্রণালয়। মন্ত্রণালয়ের বিদ্যালয়-১ অধিশাখা থেকে গত ২৭ জানুয়ারি প্রাথমিক শিক্ষা অধিদফতরের মহাপরিচালকের কাছে পাঠানো এক পত্রে এ তথ্য জানানো হয়। পত্রে স্বাক্ষর করেছেন মন্ত্রণালয়ের উপসচিব রাজীব কুমার সরকার। পত্রে বলা হয়েছে, প্রধান উপদেষ্টার কার্যালয়ের নামে ইস্যু করা ওই তথাকথিত পত্রটি সঠিক নয়। মন্ত্রণালয় জানিয়েছে, গত ১৫ জানুয়ারি প্রধান উপদেষ্টার কার্যালয়ের সহকারী পরিচালক মোহাম্মদ রফিকুল আলমের স্বাক্ষর সংবলিত একটি পত্র (স্মারক নম্বর: ০৩.০৬.২৬৯০.০৬৮.২৫.০০৩.২৬-৫৬) সামাজিক যোগাযোগ মাধ্যমে ছড়িয়ে পড়ে। ওই পত্রে দাবি করা হয়েছিল, প্রধান উপদেষ্টা সারা দেশের ১০৪টি বেসরকারি প্রাথমিক বিদ্যালয় জাতীয়করণের সানুগ্রহ অনুমোদন দিয়েছেন। পত্রে আরও জানানো হয়, বিষয়টি প্রধান উপদেষ্টার কার্যালয়ের দৃষ্টিগোচর হলে প্রাথমিক ও গণশিক্ষা মন্ত্রণালয়কে অবহিত করে বলা হয় যে, ওই পত্রটি তাদের কার্যালয় থেকে ইস্যু করা হয়নি এবং এটি সম্পূর্ণ ভুয়া। এ অবস্থায়, মাঠ পর্যায়ের সকল দপ্তর ও সংস্থাকে এই বিভ্রান্তিকর পত্রটি সম্পর্কে সতর্ক থাকার এবং এটি যে সঠিক নয় সে বিষয়ে সংশ্লিষ্টদের অবহিত করার জন্য বলা হয়েছে। বিডি প্রতিদিন\/আরাফাত","url":"https:\/\/www.bd-pratidin.com\/national\/2026\/02\/01\/1211908","date":1769944436000,"language":"bn","token_count":167,"source":"Bangladesh Pratidin"}
{"title":"সুপ্রিম কোর্টের এজলাসে সাংবাদিকদের নির্বিঘ্ন প্রবেশ চেয়ে প্রধান বিচারপতিকে চিঠি","body":"পেশাগত দায়িত্ব পালনের ক্ষেত্রে সুপ্রিম কোর্টের উভয় বিভাগের (আপিল ও হাই কোর্ট) সব এজলাসে প্রবেশের অনুমতি চেয়ে প্রধান বিচারপতিকে চিঠি দিয়েছে আইন, বিচার ও সংবিধান বিষয়ক সাংবাদিকদের শীর্ষ সংগঠন ল’ রিপোর্টার্স ফোরাম। চিঠিতে, সঠিক তথ্য সংগ্রহ ও প্রচারের স্বার্থে মামলার শুনানিতে সাংবাদিকদের নির্বিঘ্নে প্রবেশে প্রতিবন্ধকতা দূর করতে প্রয়োজনীয় পদক্ষেপ গ্রহণের অনুরোধ জানানো হয়। ল’ রিপোর্টার্স ফোরামের সভাপতি হাসান জাবেদ ও সাধারণ সম্পাদক মনিরুজ্জামান মিশনের স্বাক্ষরে এই চিঠি আজ বৃহস্পতিবার সুপ্রিম কোর্টের রেজিস্ট্রার জেনারেলের মাধ্যমে প্রধান বিচারপতিকে দেওয়া হয়। সুপ্রিম কোর্টের এজলাসে সাংবাদিকদের প্রবেশের অনুমতি প্রসঙ্গে পাঠানো চিঠিতে বলা হয়, সাংবিধানিক, জনস্বার্থ ও জনগুরুত্বপূর্ণ মামলা সর্বোচ্চ আদালতে শুনানি ও নিষ্পত্তি হয়ে থাকে। সংবিধানের রক্ষক হিসেবে নাগরিকের মৌলিক অধিকার রক্ষা সংক্রান্ত মামলায় সর্বোচ্চ আদালত অভিমত, পর্যবেক্ষণ ও সিদ্ধান্ত দিয়ে থাকে। জনগুরুত্ব বিবেচনায় সর্বোচ্চ আদালতের গুরুত্বপূর্ণ এসব সিদ্ধান্ত ও তথ্য বিচার প্রার্থীসহ সাধারণ মানুষের জানার আগ্রহ রয়েছে। এ কারণে আদালত সাংবাদিকতা গুরুত্বপূর্ণ একটি বিট (সংবাদ ক্ষেত্র) হিসেবে প্রতিষ্ঠিত হয়েছে। প্রতিদিন দেশি-বিদেশি বিভিন্ন স্বনামধন্য গণমাধ্যমের কর্মীরা সুপ্রিম কোর্টে সংবাদ সংগ্রহের জন্য আসেন। আদালতে উপস্থিত থেকে জনগণকে সঠিক ও নির্ভুল তথ্য জানানোর ক্ষেত্রে সাংবাদিকেরা দায়বদ্ধ। ল’ রিপোর্টার্স ফোরাম উল্লেখ করে, ফৌজদারি কার্যবিধির ৩৫২ ধারা ও সংবিধানের ৩৫ অনুচ্ছেদ অনুসারে উন্মুক্ত আদালতে বিচারের কথা বলা হয়েছে। একই সঙ্গে সংবিধানের ৩৯ অনুচ্ছেদে সংবাদপত্রের স্বাধীনতার নিশ্চয়তা দেওয়া হয়েছে। সুপ্রিম কোর্ট রুলসের আদেশ ১০-এ উন্মুক্ত আদালতে রায় ও আদেশ প্রদানের কথা উল্লেখ্য রয়েছে। এছাড়া প্রকাশ্য আদালতে রায় ও আদেশ প্রদানে অধস্তন আদালতের প্রতি ২০২১ সালে হাইকোর্টের নির্দেশনা রয়েছে। ল’ রিপোর্টার্স ফোরাম মনে করে, সাংবাদিকরা রাষ্ট্রের চতুর্থ স্তম্ভ হিসেবে অত্রন্ত্র প্রহরীর ভূমিকা পালন করে আসছে। বিচার বিভাগের স্বাধীনতা নিশ্চিতে ও পৃথক সুপ্রিম কোর্ট সচিবালয় প্রতিষ্ঠায় গণমাধ্যমের ভূমিকা বিশেষভাবে উল্লেখযোগ্য। এছাড়াও সংবিধানের ত্রয়োদশ সংশোধনী ও পঞ্চদশ সংশোধনী, ২১ আগস্ট গ্রেনেডে হামলা এবং একাত্তরের মানবতাবিরোধী অপরাধের মামলাসহ বহু গুরুত্বপূর্ণ মামলার সংবাদ প্রকাশ্য আদালতে উপস্থিত থেকে গণমাধ্যম কর্মীরা সংগ্রহ করেছেন, যা দীর্ঘ ২৫ বছর ধরে চলমান। অত্যন্ত দুঃখের সঙ্গে প্রধান বিচারপতিকে জানানো হয়, গত ৭ জানুয়ারি থেকে আপিল বিভাগসহ হাইকোর্ট বিভাগের কোনো কোনো বিচারকক্ষে সাংবাদিকদের প্রবেশে নিষেধাজ্ঞা দেওয়া হয়েছে। এমনকি আদালত প্রাঙ্গণে প্রবেশেও সাংবাদিকদের বাধা দেওয়া হচ্ছে। এতে মামলার শুনানি ও সিদ্ধান্তের সঠিক তথ্য সংগ্রহ ও প্রচারে প্রতিবন্ধকতা তৈরি হচ্ছে, যা স্বাধীন সাংবাদিকতার পরিপন্থী। আপিল বিভাগে সাংবাদিকদের প্রবেশাধিকার চেয়ে গত ১৯ জানুয়ারি রেজিস্ট্রার জেনারেলের মাধ্যমে প্রধান বিচারপতি ফোরাম চিঠি দিয়েছিল, উল্লেখ করে বলা হয়, বিষয়টি এখনো সমাধান হয়নি। বিডি-প্রতিদিন\/সালাহ উদ্দীন","url":"https:\/\/www.bd-pratidin.com\/national\/2026\/01\/29\/1210733","date":1769691342000,"language":"bn","token_count":367,"source":"Bangladesh Pratidin"}
{"title":"কর্মক্ষেত্র ও শিক্ষাপ্রতিষ্ঠানে যৌন হয়রানি প্রতিরোধ অধ্যাদেশ জারি","body":"কর্মক্ষেত্র ও শিক্ষাপ্রতিষ্ঠানে নিরাপত্তা, মর্যাদাপূর্ণ ও বৈষম্যহীন পরিবেশ নিশ্চিতে কর্মক্ষেত্র ও শিক্ষাপ্রতিষ্ঠানে যৌন হয়রানি প্রতিরোধ অধ্যাদেশ, ২০২৬ জারি করা হয়েছে। বৃহস্পতিবার (২৯ জানুয়ারি) প্রধান উপদেষ্টার প্রেস উইং এক সংবাদ বিজ্ঞপ্তিতে এ কথা জানায়। সংবাদ বিজ্ঞপ্তিতে জানানো হয়, সরকার বৃহস্পতিবার ‘কর্মক্ষেত্র ও শিক্ষাপ্রতিষ্ঠানে যৌন হয়রানি প্রতিরোধ অধ্যাদেশ, ২০২৬’ উপদেষ্টা পরিষদ বৈঠকে চূড়ান্ত ও নীতিগত অনুমোদন করেছে। এই অধ্যাদেশের মূল লক্ষ্য হলো-ধর্ম, বর্ণ, গোষ্ঠী, লিঙ্গ, জেন্ডার পরিচয় বা জন্মস্থান নির্বিশেষে সকল মানুষের জন্য কর্মক্ষেত্র ও শিক্ষাপ্রতিষ্ঠানে নিরাপদ, মর্যাদাপূর্ণ ও বৈষম্যহীন পরিবেশ নিশ্চিত করা। অধ্যাদেশটি অবিলম্বে কার্যকর হবে এবং এর পরিধি সমগ্র বাংলাদেশে বিস্তৃত হবে; একইসঙ্গে বাংলাদেশের বাইরে অবস্থিত সরকারের অধিভুক্ত প্রতিষ্ঠানসমূহের ক্ষেত্রেও এটি প্রযোজ্য হবে। এই অধ্যাদেশে যৌন হয়রানির একটি বিস্তৃত সংজ্ঞা প্রদান করা হয়েছে, যেখানে শারীরিক, মৌখিক, অ-মৌখিক, ডিজিটাল ও অনলাইন আচরণসহ জেন্ডারভিত্তিক সব অনাকাঙ্ক্ষিত ও অপমানজনক কার্যকলাপ অন্তর্ভুক্ত করা হয়েছে। সামাজিক যোগাযোগমাধ্যম, ই-মেইল, মেসেজিং প্ল্যাটফর্ম ও অন্যান্য তথ্যপ্রযুক্তি ব্যবহার করে সংঘটিত হয়রানিকেও এর আওতায় আনা হয়েছে। অধ্যাদেশের একটি গুরুত্বপূর্ণ দিক হলো অভ্যন্তরীণ অভিযোগ কমিটি (ICC) গঠন বাধ্যতামূলক করা। সকল প্রযোজ্য কর্মক্ষেত্র ও শিক্ষাপ্রতিষ্ঠানকে নির্ধারিত সময়ের মধ্যে এই কমিটি গঠন করতে হবে। কমিটি অভিযোগ গ্রহণ, তদন্ত, তদন্তকালীন সুরক্ষা নিশ্চিতকরণ এবং উপযুক্ত শাস্তির সুপারিশ করতে পারবে। শাস্তির মধ্যে রয়েছে তিরস্কার থেকে শুরু করে পদাবনতি, চাকুরিচ্যুতি বা শিক্ষাপ্রতিষ্ঠান থেকে বহিষ্কার পর্যন্ত। অভিযোগকারীর নিরাপত্তা, গোপনীয়তা ও মর্যাদা রক্ষায় অধ্যাদেশটি সার্ভাইভার-কেন্দ্রিক পদ্ধতি গ্রহণ করেছে। অভিযোগের কারণে কোনো ধরনের প্রতিশোধমূলক আচরণ কঠোরভাবে নিষিদ্ধ করা হয়েছে এবং এর বিরুদ্ধে ব্যবস্থা গ্রহণের বিধান রাখা হয়েছে। একইসঙ্গে মিথ্যা অভিযোগের ক্ষেত্রে সুবিচার নিশ্চিত করতে সুনির্দিষ্ট সুরক্ষাব্যবস্থাও অন্তর্ভুক্ত করা হয়েছে, যাতে প্রকৃত ভুক্তভোগীরা নিরুৎসাহিত না হন। অসংগঠিত খাত, যেখানে অভ্যন্তরীণ অভিযোগ কমিটি গঠন সম্ভব নয়, সেখানে স্থানীয় অভিযোগ কমিটি গঠনের বিধান রাখা হয়েছে। জেলা প্রশাসক ও উপজেলা নির্বাহী কর্মকর্তাদের মাধ্যমে এই কমিটি গঠিত হবে, যাতে সকল নাগরিক অভিযোগ জানানোর কার্যকর সুযোগ পান। অধ্যাদেশ বাস্তবায়ন ও তদারকির জন্য জাতীয়, জেলা ও উপজেলা পর্যায়ে মনিটরিং কমিটি গঠনের নির্দেশনা দেওয়া হয়েছে। পাশাপাশি ভুক্তভোগীদের আর্থিক সহায়তা, পুনর্বাসন, কাউন্সেলিং, আইনি সহায়তা ও সচেতনতা কার্যক্রমের জন্য একটি বিশেষ তহবিল গঠনের সিদ্ধান্ত নেওয়া হয়েছে। সরকার বিশ্বাস করে, এই অধ্যাদেশ কর্মক্ষেত্র ও শিক্ষাপ্রতিষ্ঠানে নিরাপত্তা, ন্যায়বিচার ও জবাবদিহিতা নিশ্চিত করতে একটি শক্তিশালী আইনি ভিত্তি প্রদান করবে এবং একটি সম্মানজনক, অন্তর্ভুক্তিমূলক ও মানবিক সমাজ গঠনে গুরুত্বপূর্ণ ভূমিকা রাখবে। বিডি প্রতিদিন\/কেএইচটি","url":"https:\/\/www.bd-pratidin.com\/national\/2026\/01\/29\/1210741","date":1769692255000,"language":"bn","token_count":349,"source":"Bangladesh Pratidin"}
{"title":"সড়ক দুর্ঘটনায় প্রাণ গেল সংগীতশিল্পীর","body":"সড়ক দুর্ঘটনায় মারা গেছেন পাঞ্জাবি গায়ক হারমান সিধু। শুক্রবার সন্ধ্যায় মানসা থেকে নিজ গ্রাম খিয়ালা ফেরার পথে তার গাড়ির সঙ্গে একটি ট্রাকের সংঘর্ষ হয়। এতে ঘটনাস্থলেই তিনি মারা যান। বিষয়টি নিশ্চিত করেছে স্থানীয় পুলিশ। যদিও দুর্ঘটনার সঠিক কারণ এখনো জানা যায়নি। মৃত্যুকালে তার বয়স হয়েছিল ৩৭ বছর। তিনি স্ত্রী ও এক মেয়ে রেখে গেছেন। হারমান সিধু তার হিট ক্যাসেট ট্র্যাক ‘পেপার তে পিয়ার’ দিয়ে খ্যাতি অর্জন করেন। এই গানটি তাকে ব্যাপক পরিচিতি এনে দেয় এবং একজন পরিচিত মঞ্চশিল্পী হিসেবেও প্রতিষ্ঠা করে। তার অন্যান্য গানের মধ্যে রয়েছে ‘কই চক্কর নেহি’, ‘বেবে বাপু’, ‘বাব্বার শের’ এবং ‘মুলতান ভার্সেস রাশিয়া’। হারমান সিধুর মৃত্যুতে অনুরাগীদের মধ্যে শোকের ছায়া বিরাজ করছে। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/11\/22\/1182960","date":1763832253000,"language":"bn","token_count":108,"source":"Bangladesh Pratidin"}
{"title":"বড় বিমান ওঠানামার সক্ষমতা বাড়বে যশোর বিমানবন্দরে : বেবিচক চেয়ারম্যান","body":"বাংলাদেশ বেসামরিক বিমান চলাচল কর্তৃপক্ষ (বেবিচক) চেয়ারম্যান এয়ার ভাইস মার্শাল মো. মোস্তফা মাহমুদ সিদ্দিক বলেছেন, যশোর বিমানবন্দরে বড় আকারের উড়োজাহাজ ওঠানামার সক্ষমতা বাড়ছে। রানওয়ের শক্তি বৃদ্ধিকরণ প্রকল্পের কাজ শেষ হলে ভবিষ্যতে এখানে আরও বড় বিমান নিরাপদভাবে চলাচল করতে পারবে। মঙ্গলবার যশোর বিমানবন্দরে অনুষ্ঠিত ‘এয়ারপোর্ট সিকিউরিটি এক্সারসাইজ-২০২৬’ অনুষ্ঠানে প্রধান অতিথির বক্তব্যে তিনি এসব কথা বলেন। বেবিচক চেয়ারম্যান জানান, যশোর বিমানবন্দরের নতুন বহির্গমন টার্মিনাল ভবন ও নতুন এপ্রোনের নির্মাণকাজ ইতিমধ্যে সম্পন্ন হয়েছে। পাশাপাশি বিদ্যমান রানওয়ের শক্তি বৃদ্ধিকরণ প্রকল্প চলমান রয়েছে। প্রকল্পটি বাস্তবায়িত হলে রানওয়ের ধারণক্ষমতা উল্লেখযোগ্যভাবে বাড়বে এবং বড় আকারের উড়োজাহাজ ওঠানামার সুযোগ সৃষ্টি হবে। তিনি আরও বলেন, যাত্রীসেবা ও নিরাপত্তা ব্যবস্থায় আন্তর্জাতিক মান নিশ্চিত করতে নিয়মিত নিরাপত্তা মহড়া অত্যন্ত গুরুত্বপূর্ণ। এ ধরনের মহড়া সম্ভাব্য দুর্বলতা চিহ্নিত করার পাশাপাশি বিভিন্ন সংস্থার মধ্যে সমন্বয় জোরদার করে। বেবিচক চেয়ারম্যান বলেন, চলতি বছর অনুষ্ঠিতব্য আন্তর্জাতিক বেসামরিক বিমান চলাচল সংস্থার (আইকাও) নিরাপত্তা অডিটের প্রস্তুতির ক্ষেত্রেও এই মহড়া কার্যকর ভূমিকা রাখবে। নিরাপত্তা মহড়ার দৃশ্যপটে দেখা যায়, বেলা ১১টা ২৫ মিনিটে হযরত শাহজালাল আন্তর্জাতিক বিমানবন্দর থেকে এয়ার বাংলাদেশ এয়ারলাইনসের একটি ফ্লাইট যশোরের উদ্দেশে যাত্রা করে। উড্ডয়নের কিছুক্ষণের মধ্যেই যশোর বিমানবন্দর ব্যবস্থাপকের কাছে একটি বেনামি ফোনকল আসে, যেখানে বিমানে বোমা থাকার হুমকি দেওয়া হয়। বিষয়টি দ্রুত কন্ট্রোল টাওয়ার ও এভিয়েশন সিকিউরিটি ইনচার্জকে জানানো হয়। পরিস্থিতি মূল্যায়নের পর বিমানবন্দর ব্যবস্থাপক ফুল এয়ারপোর্ট ইমার্জেন্সি ঘোষণা করেন এবং ইমার্জেন্সি অপারেশন সেন্টার সক্রিয় করা হয়। বিমানবাহিনী, সেনাবাহিনী, র‍্যাব, পুলিশ, ফায়ার সার্ভিস, সিভিল ডিফেন্স ও মেডিকেল ইউনিটসহ সংশ্লিষ্ট সব সংস্থা সমন্বিতভাবে অভিযানে অংশ নেয়। এই মহড়ায় অংশগ্রহণ করে বেবিচক, বাংলাদেশ বিমানবাহিনী, বাংলাদেশ সেনাবাহিনী, বিজিবি, র‍্যাব, এপিবিএন, আনসার, ফায়ার সার্ভিস ও সিভিল ডিফেন্স এবং যশোর ২৫০ শয্যা জেনারেল হাসপাতালের মেডিকেল টিমসহ বিভিন্ন সংস্থা। অনুষ্ঠানে বিশেষ অতিথি হিসেবে উপস্থিত ছিলেন বেবিচকের সদস্য (প্রশাসন) এস এম লাবলুর রহমান। মহড়ার পরিকল্পনা ও তত্ত্বাবধানে ছিলেন বেবিচকের সদস্য (নিরাপত্তা) এয়ার কমডোর মো. আসিফ ইকবাল। বিডি প্রতিদিন\/এমআই","url":"https:\/\/www.bd-pratidin.com\/national\/2026\/01\/27\/1209949","date":1769515876000,"language":"bn","token_count":286,"source":"Bangladesh Pratidin"}
{"title":"‘কৌশলগত পারমাণবিক ভূমিকা অব্যাহত রাখবে রাশিয়া’","body":"নিউ স্টার্ট চুক্তির মেয়াদ শেষ হলেও কৌশলগত পারমাণবিক স্থিতিশীলতার জন্য দায়িত্বশীল পদক্ষেপ অব্যাহত রাখার কথা জানিয়েছে রাশিয়া। বৃহস্পতিবার (৫ ফেব্রুয়ারি) ক্রেমলিন মুখপাত্র দিমিত্রি পেসকভ বলেন, নিউ স্টার্ট চুক্তি শেষ হতে যাওয়ায় উভয় পক্ষের ক্ষেপণাস্ত্র, লঞ্চার এবং কৌশলগত ওয়ারহেডের উপর সীমা নির্ধারণের মেয়াদ শেষ হয়ে আসবে। তবে নিরাপত্তা ও স্থিতিশীলতা রক্ষায় মস্কো কৌশলগত ভূমিকা পালন করে যাবে। রাশিয়া স্বেচ্ছায় চুক্তির শর্তাবলী এক বছরের জন্য বাড়ানোর পরামর্শ দিয়েছিল। এর মধ্যে দিয়ে চুক্তি নিয়ে আলোচনার করার জন্য সময়ে দেওয়া হয়। যদিও এই প্রস্তাবে যুক্তরাষ্ট্রের তরফ থেকে কোনো প্রতিক্রিয়া জানানো হয়নি। তারা পারমাণবিক চুক্তির সঙ্গে চীনকে সম্পৃক্ত করার আহ্বান জানিয়েছে। তবে বেইজিং এই মুহূর্তে কোনে পারমাণবিক চুক্তিতে যোগ দিবে না বলে সাফ জানিয়ে দিয়েছে। ক্রেমলিনের মুখপাত্র বলেন, চুক্তিটি শেষ হতে চলেছে। মস্কো এটিকে নেতিবাচকভাবে দেখছে এবং দুঃখ প্রকাশ করেছে।পরবর্তীতে কী হবে তা নির্ভর করে ঘটনাগুলো কীভাবে ঘটবে তার উপর। রাশিয়ান ফেডারেশন পারমাণবিক অস্ত্রের ক্ষেত্রে কৌশলগত স্থিতিশীলতার বিষয়ে তার দায়িত্বশীল এবং মনোযোগী দৃষ্টিভঙ্গি বজায় রাখবে এবং অবশ্যই, সর্বদা, তার জাতীয় স্বার্থ দ্বারা সর্বাগ্রে পরিচালিত হবে বলেও জানান পেসকভ। বিডি প্রতিদিন\/কামাল","url":"https:\/\/www.bd-pratidin.com\/international-news\/2026\/02\/05\/1213459","date":1770299701000,"language":"bn","token_count":165,"source":"Bangladesh Pratidin"}
{"title":"দেব-রুক্মিণী নিয়ে নতুন গুঞ্জন, ফের ভাঙনের ইঙ্গিত?","body":"টলিউড সুপারস্টার দেব ও অভিনেত্রী রুক্মিণীর মধ্যে যে দারুণ সম্পর্ক রয়েছে সেটা সবার জানা। তারাও বারবার তাদের প্রেম কাহিনী নিয়ে কথা বলেছেন। দুজনকে বিভিন্ন গুরুত্বপূর্ণ ইভেন্টে দেখে অভ্যস্ত দর্শক-ভক্তরা। এক দশকেরও বেশি সময় ধরে তাদের ঘনিষ্ঠতা। তাদের বিয়ে নিয়েও রয়েছে নানান গুঞ্জন। তবে এবার দেব-রুক্মিণীকে নিয়ে বিচ্ছেদের খবর চাউর হয়েছে টলিপাড়ায়। গত কয়েকদিন ধরে দেবের গুরুত্বপূর্ণ ইভেন্টগুলোতে দেখা যাচ্ছে না রুক্মিণীকে। দেবের ক্যারিয়ারের ২০ বছর পূর্তির বিশেষ সেলিব্রেশন ইভেন্টেও তার দেখা মেলেনি। এমনকি দেব প্রযোজিত ও অভিনীত আলোচিত ছবি ‘রঘু ডাকাত’-এর কোনও স্ক্রিনিংয়েও দেখা যায়নি তাকে। ঘনিষ্ঠ মহল বলছেন, বেশ কিছুদিন ধরেই দুজনের মধ্যে মনোমালিন্য হয়েছে। প্রশ্ন উঠেছে দেবের সঙ্গে অন্য নায়িকার ঘনিষ্ঠতা নিয়েও। এসব নিয়ে কলকাতায় সাংবাদিকদের প্রশ্নের মুখে পড়েছেন রুক্মিণী। ‘রঘু ডাকাত’-এর বিশেষ প্রদর্শনীতে তাকে কেন দেখা গেল না? রুক্মিণী যদিও সরসরি কিছু জানাননি। তিনি বলেন, আসলে কাজের জন্য আমি এখন বাইরে আছি। কালীপূজার জন্য এক দিনের জন্য কলকাতায় এসেছি। কাছের মানুষদের সঙ্গে কলকাতায় কিছুটা সময় কাটাব। কালকেই আবার চলে যেতে হবে দিল্লি। দেবের পাশে না থাকার প্রসঙ্গে রহস্যময় হাসি হেসে তিনি বলেন, একটাই কথা বলব, আমাকে খুঁজতে থাকো। অন্যদিকে সম্পর্ক নিয়ে কয়েকদিন আগে কথা বলেছেন দেব। 'ধূমকেতু'র প্রচারের ফাঁকে তিনি স্পষ্ট ভাষায় বলেছিলেন, যারা বিচ্ছেদ নিয়ে বলছে, তারা তো আমার সঙ্গে থাকে না। তাহলে, তারা জানলো কী করে আমার আর রুক্মিণীর মধ্যে কী চলছে? আমরা ১২ বছর ধরে সম্পর্কে রয়েছি। কোনোদিন এটা নিয়ে কথা বলিনি। তাহলে এখন কেন জবাবদিহি করতে হবে?’ এর আগে একবার রুক্সিণী ইনস্টাগ্রামে আনফলো করেছিলেন দেবকে। সেই সময়ও সম্পর্কের ফাটল নিয়ে গুঞ্জন ওঠে। সে সময় অনেকেই ধারণা করেছিলেন খাদানের নায়িকা ইধিকা পালই তাদের সম্পর্কে ফাল হয়ে ঢুকেছেন। বিডি-প্রতিদিন\/এমই","url":"https:\/\/www.bd-pratidin.com\/entertainment\/2025\/10\/21\/1170150","date":1761020547000,"language":"bn","token_count":254,"source":"Bangladesh Pratidin"}
{"title":"নির্বাচন পর্যবেক্ষণে ৫৫ হাজার দেশি পর্যবেক্ষক, মানতে হবে ইসির নির্দেশ","body":"আগামী ১২ ফেব্রুয়ারি অনুষ্ঠেয় গণভোট ও ত্রয়োদশ জাতীয় সংসদ নির্বাচন পর্যবেক্ষণের জন্য ৫৫ হাজার ৪৫৪ জন দেশি পর্যবেক্ষককে অনুমতি দিয়েছে নির্বাচন কমিশন (ইসি)। ইসিতে নিবন্ধিত ৮১টি সংস্থার পক্ষ থেকে এসব পর্যবেক্ষক দায়িত্ব পালন করবেন। এদের মধ্যে ৭ হাজার ৯৯৭ জন কেন্দ্রীয়ভাবে এবং ৪৭ হাজার ৪৫৭ জন স্থানীয়ভাবে সংসদীয় আসনভিত্তিক পর্যবেক্ষণ করবেন। সোমবার ইসি সচিবালয়ের পরিচালক (জনসংযোগ) ও তথ্য প্রদানকারী কর্মকর্তা মো. রুহুল আমিন মল্লিক স্বাক্ষরিত এক চিঠিতে এ তথ্য জানানো হয়। এতে জানানো হয়, নির্বাচনের দিন ভোটকেন্দ্রে প্রবেশে সুনির্দিষ্ট বিধি-নিষেধ রয়েছে। সংশ্লিষ্ট কেন্দ্রের ভোটার এবং নির্বাচন কমিশনের অনুমোদিত পরিচয়পত্রধারীরাই কেবল কেন্দ্রে প্রবেশ করতে পারবেন। স্থানীয় পর্যবেক্ষকদের জন্য কমিশন অনুমোদিত ‘নির্বাচন পর্যবেক্ষণ নীতিমালা ২০২৫’ রয়েছে, যা যথাযথভাবে অনুসরণ করা বাধ্যতামূলক। পর্যবেক্ষকদের পরিচয়পত্র ও গাড়ির স্টিকার ইস্যুর জন্য একটি ওয়েব পোর্টাল (https:\/\/pr.ecs.gov.bd\/) তৈরি করেছে ইসি। অনুমোদিত ৮১টি সংস্থার সকল পর্যবেক্ষককে আগামী ৩ ফেব্রুয়ারির মধ্যে এই পোর্টালে ব্যক্তিগতভাবে অনলাইনে আবেদন করতে হবে। আবেদন যাচাই-বাছাই শেষে পর্যবেক্ষকগণ অনলাইন থেকেই তাদের কার্ড ও স্টিকার ডাউনলোড করে মুদ্রণ করতে পারবেন। নির্দেশনা অনুযায়ী, কেন্দ্রীয় পর্যবেক্ষকদের কার্ড ও স্টিকার নির্বাচন কমিশন সচিবালয়ের জনসংযোগ শাখা থেকে এবং স্থানীয় পর্যবেক্ষকদের আবেদন সংশ্লিষ্ট রিটার্নিং অফিসার বা তার মনোনীত কর্মকর্তারা অনুমোদন করবেন। রিটার্নিং অফিসারদের ব্যবহারের জন্য পোর্টালে ইতোমধ্যে ইউজার আইডি ও পাসওয়ার্ড তৈরি করে দেওয়া হয়েছে। নির্বাচনি এলাকা ও ভোটকেন্দ্রে দায়িত্ব পালনের ক্ষেত্রে পর্যবেক্ষকদের বেশ কিছু কঠোর নির্দেশনা মেনে চলতে হবে। পর্যবেক্ষকগণ কেন্দ্রে অবস্থানকালে তাদের পরিচয়পত্রটি সার্বক্ষণিকভাবে দৃশ্যমান অবস্থায় ঝুলিয়ে রাখবেন। পর্যবেক্ষণকালে অবশ্যই ভোটারের ভোট প্রদানের অধিকারের প্রতি সচেতন থাকতে হবে এবং নির্বাচন কর্মকর্তাদের কাজে যাতে কোনো বিঘ্ন না ঘটে সেদিকে বিশেষ মনোযোগ দিতে হবে। পর্যবেক্ষকগণ নির্বাচনি প্রক্রিয়ায় কোনোভাবেই হস্তক্ষেপ করতে পারবেন না। ভোটকেন্দ্রের ভেতরে শুধু এমন জায়গায় স্বল্প সময়ের জন্য অবস্থান করা যাবে, যেখানে থাকলে নির্বাচন প্রক্রিয়ায় কোনো বাধার সৃষ্টি হবে না। তবে কোনো অবস্থাতেই কোনো পর্যবেক্ষক ভোট প্রদানের গোপন কক্ষে প্রবেশ করতে পারবেন না। নীতিমালা অনুযায়ী, প্রত্যেক পর্যবেক্ষক তার কাজে কোনো স্বার্থের সংঘাত তৈরি হলে কিংবা অন্য কোনো পর্যবেক্ষকের অসঙ্গত আচরণ দেখলে তা নিজ সংস্থাকে অবহিত করবেন। গণতান্ত্রিক ব্যবস্থায় নির্বাচন অনুষ্ঠানে সহায়তার লক্ষ্যে সংবিধান, নির্বাচন সংশ্লিষ্ট আইন ও বিধি-বিধান পুরোপুরি অনুসরণ করতে হবে। নির্বাচনি কর্মকর্তাদের কাজে হস্তক্ষেপ এবং কোনো প্রকার নির্বাচনি উপকরণ স্পর্শ বা অপসারণ করা থেকে বিরত থাকতে হবে। এছাড়া পর্যবেক্ষক যদি কোনো রাজনৈতিক দলের সদস্য বা প্রার্থীর সমর্থক হিসেবে চিহ্নিত হন, তবে তিনি দায়িত্ব পালনে অযোগ্য হবেন। পর্যবেক্ষণের পুরো সময়জুড়ে সম্পূর্ণ পক্ষপাতহীনতা ও নিরপেক্ষতা বজায় রাখা বাধ্যতামূলক। কোনো প্রার্থী বা দলের পক্ষে বা বিপক্ষে কোনো চিহ্ন, প্রতীক বা পরিচয় বহনকারী পোশাক বা অন্য কিছু পরিধান বা প্রদর্শন করা যাবে না। কোনো রাজনৈতিক দল, প্রার্থী, এজেন্ট বা নির্বাচন সংশ্লিষ্ট কোনো ব্যক্তি বা সংস্থার কাছ থেকে কোনো উপহার গ্রহণ, ক্রয়ের চেষ্টা বা কোনো সুবিধা গ্রহণে উৎসাহিত হওয়া যাবে না। একইসঙ্গে নির্বাচন চলাকালীন মিডিয়ার সামনে এমন কোনো মন্তব্য করা যাবে না, যা নির্বাচন প্রক্রিয়াকে ব্যাহত বা প্রভাবিত করতে পারে। বিডি-প্রতিদিন\/শআ","url":"https:\/\/www.bd-pratidin.com\/national\/2026\/01\/27\/1209806","date":1769491389000,"language":"bn","token_count":439,"source":"Bangladesh Pratidin"}
{"title":"আফ্রিকায় সৌর গাড়ির বিপ্লব ঘটাচ্ছে যে উদ্যোগ","body":"সূর্যের আলোয় চলবে গাড়ি। তিউনিসিয়ার স্টার্টআপ ‘বাকো মোটরস’ আফ্রিকায় বৈদ্যুতিক যানবাহনের বিপ্লবে নতুন দিগন্ত উন্মোচন করেছে। বর্তমানে বিশ্বজুড়ে বৈদ্যুতিক গাড়ির চাহিদা বাড়লেও চার্জ দেওয়ার জন্য গ্রিড বিদ্যুতের ওপর নির্ভরতা এবং চার্জিং স্টেশনের অভাব বড় চ্যালেঞ্জ। এই সমস্যার সমাধানে তিউনিসিয়ার এই প্রতিষ্ঠানটি এমন গাড়ি বাজারে এনেছে যার ছাদে যুক্ত করা হয়েছে সোলার প্যানেল। এই প্রযুক্তির ফলে গাড়িগুলো দিনের বেলা সূর্যের আলো থেকেই সরাসরি ব্যাটারি চার্জ করে নিতে সক্ষম। প্রতিষ্ঠানটির প্রধান নির্বাহী আবু বকর সিয়ালা জানিয়েছেন, তাদের তৈরি ‘বি-ভ্যান’ এবং ‘বি’ মডেলের গাড়িগুলো শহরের প্রাত্যহিক যাতায়াতের জন্য অত্যন্ত সাশ্রয়ী। বিশেষ করে বাণিজ্যিক কাজে ব্যবহৃত বি-ভ্যানটি প্রতিদিন কেবল সৌরশক্তি ব্যবহার করেই প্রায় ৫০ কিলোমিটার পথ চলতে পারে। এটা বছরে প্রায় ১৭ হাজার কিলোমিটার বিনামূল্যে চলার সমান। বর্তমানে লিথিয়াম ব্যাটারিচালিত এই গাড়িগুলোর দাম ৬ হাজার ২০০ থেকে ৮ হাজার ৫০০ ডলারের মধ্যে রাখা হয়েছে। আন্তর্জাতিক বাজারের অন্যান্য সোলার গাড়ির তুলনায় এই দাম অনেকটাই কম। তিউনিসিয়ার এই উদ্যোগে স্থানীয় কর্মসংস্থানও বৃদ্ধি পাচ্ছে। প্রতিটি গাড়ির প্রায় ৪০ শতাংশ যন্ত্রাংশ এবং কাঁচামাল স্থানীয়ভাবে সংগ্রহ করা হয়। বিশেষজ্ঞ মহলের মতে, আফ্রিকার অনেক দেশে যেখানে বিদ্যুৎ সংযোগের সীমাবদ্ধতা রয়েছে, সেখানে বাকো মোটরসের এই উদ্ভাবন সাধারণ মানুষের মধ্যে বৈদ্যুতিক গাড়ির ব্যবহার বাড়াতে সহায়ক হবে। ২০২৬ সালের মধ্যে বড় আকারে উৎপাদন শুরুর পরিকল্পনা করছে প্রতিষ্ঠানটি। তাদের লক্ষ্য প্রতি বছর প্রায় ৮ হাজার যানবাহন তৈরি করে আফ্রিকা ও মধ্যপ্রাচ্যের বাজারে সরবরাহ করা। বিডি প্রতিদিন\/নাজমুল","url":"https:\/\/www.bd-pratidin.com\/tech-world\/2026\/01\/29\/1210744","date":1769692759000,"language":"bn","token_count":212,"source":"Bangladesh Pratidin"}
{"title":"প্রথমবার প্রকাশ্যে দীপিকা-রণবীরের কন্যা","body":"অবশেষে অপেক্ষার অবসান। দীপাবলির উৎসবেই প্রকাশ্যে এলেন বলিউডের জনপ্রিয় জুটি দীপিকা পাড়ুকোন ও রণবীর সিং-এর কন্যা সন্তান ‘দুয়া’। লাল এথনিক পোশাকে মায়ের কোলে ছোট্ট দুয়া, বাবার গায়ে রঙ মেলানো পোশাক। একেবারে উৎসবমুখর মুহূর্তে ধরা দিল বলিউডের এই তারকা পরিবার। গত বছর ৮ সেপ্টেম্বর জন্ম নেয় দীপিকা-রণবীরের কন্যা, তার নাম রেখেছেন ‘দুয়া পাড়ুকোন সিং’। তবে এক বছর ধরে সোশ্যাল মিডিয়ায় কিংবা ক্যামেরার সামনে থেকে কড়াভাবে আড়ালে রাখা হয়েছিল তাকে। মেয়ের ছবি প্রকাশ না করতে অনুরোধ করা হয়েছিল ফটোগ্রাফারদেরও। কিন্তু এবারে দীপাবলিতে চমক দিলেন দীপিকা-রণবীর। মেয়েকে কোলে নিয়ে পরিবারের দিওয়ালি সেলিব্রেশনের একাধিক ছবি শেয়ার করলেন সোশ্যাল মিডিয়ায়। দীপিকার কোলে আদুরে দুয়া, রণবীরের চোখে মুগ্ধতা; মুহূর্তেই ভাইরাল সেই ছবি। ছবিতে দেখা গিয়েছে, ছোট্ট দুয়া প্রার্থনায় হাত জোড় করে বসে আছে, পাশে বাবা-মা। এই মূহূর্তেই যেন ধরা পড়েছে তিনজনের জীবনের এক অনন্য অনুভব। ভক্তরা আবেগে ভেসে বলছেন, ‘দুয়া তো একেবারে দীপিকার মতো দেখতে’, কেউ আবার রণবীরের মুখশ্রী খুঁজে পেয়েছেন তাঁর কন্যার মুখে। এর আগে গত বছরের দিওয়ালিতেই এক মাস বয়সি মেয়ের ছোট্ট পায়ের ছবি শেয়ার করে কন্যার নাম জানিয়েছিলেন দীপবীর। এরপর চলতি বছরের ক্রিসমাসে অনেকেই আশা করেছিলেন রণবীর-আলিয়ার মতো করেই মেয়েকে সামনে আনবেন তাঁরা, কিন্তু সে সময় মেয়ের নাম লেখা একটি ক্রিসমাস ট্রি-র ছবিতেই সীমাবদ্ধ ছিলেন তাঁরা। অবশেষে আলোর উৎসবেই দীপিকা ও রণবীর পরিচয় করিয়ে দিলেন তাঁদের জীবনের সবচেয়ে উজ্জ্বল আলো ছোট্ট দুয়াকে। বিডি প্রতিদিন\/মুসা","url":"https:\/\/www.bd-pratidin.com\/entertainment\/2025\/10\/22\/1170585","date":1761113962000,"language":"bn","token_count":211,"source":"Bangladesh Pratidin"}
{"title":"গ্রিনল্যান্ড নিয়ে রাশিয়ার মাথাব্যথা নেই, যুক্তরাষ্ট্র-ডেনমার্ক নিজেরাই সমাধান করুক: পুতিন","body":"মার্কিন প্রেসিডেন্ট ডোনাল্ড ট্রাম্পের গ্রিনল্যান্ড কেনার প্রস্তাব ঘিরে যখন পশ্চিমা বিশ্বে তোলপাড় চলছে, তখন এই পুরো বিষয়টি থেকে রাশিয়াকে দূরে রাখার ঘোষণা দিয়েছেন ভ্লাদিমির পুতিন। রুশ প্রেসিডেন্ট স্পষ্ট করে জানিয়েছেন, গ্রিনল্যান্ড নিয়ে ওয়াশিংটন এবং তার ন্যাটো মিত্রদের মধ্যে যে টানাপোড়েন চলছে, তাতে মস্কোর কোনো স্বার্থ বা ভূমিকা নেই। এ নিয়ে রাশিয়ার কোনো মাথাব্যথাও নেই। রাশিয়ার জাতীয় নিরাপত্তা কাউন্সিলের এক টেলিভিশন বৈঠকে পুতিন বলেন, গ্রিনল্যান্ডের ভাগ্যে কী আছে, তা আমাদের দেখার বিষয় নয়। এটি নিশ্চিতভাবেই আমাদের উদ্বেগের কারণ নয়। আমার মনে হয়, তারা (যুক্তরাষ্ট্র ও ডেনমার্ক) এটি নিজেদের মধ্যেই সমাধান করে নিতে পারবে। বিশ্লেষকদের মতে, পুতিন আনুষ্ঠানিকভাবে বিষয়টিকে এড়িয়ে গেলেও, এই বিতর্কের ফলে ন্যাটো জোটের মধ্যে যে ফাটল তৈরি হয়েছে, তাতে মস্কো পরোক্ষভাবে সুবিধাজনক অবস্থানে রয়েছে। সরাসরি হস্তক্ষেপ না করলেও ডেনমার্কের কড়া সমালোচনা করতে ছাড়েননি পুতিন। তিনি বলেন, ঐতিহাসিকভাবে ডেনমার্ক গ্রিনল্যান্ডকে একটি কলোনি বা উপনিবেশ হিসেবে বিবেচনা করেছে এবং তাদের সঙ্গে বেশ রূঢ় আচরণ করেছে। তবে সেটি ভিন্ন প্রসঙ্গ। পুতিন পুরোনো ইতিহাসের উদাহরণ টেনে মনে করিয়ে দেন যে, ১৯১৭ সালে ডেনমার্ক তাদের নিয়ন্ত্রণাধীন ভার্জিন আইল্যান্ড যুক্তরাষ্ট্রের কাছে বিক্রি করেছিল। এমনকি ১৮৬৭ সালে রাশিয়া নিজেই ৭.২ মিলিয়ন ডলারের বিনিময়ে আলাস্কাকে আমেরিকার কাছে বিক্রি করেছিল। পুতিনের ভাষায়, অতীতে যদি এমন লেনদেন সম্ভব হয়, তবে বর্তমানে তা নিয়ে এত বিতর্কের কী আছে—এমন একটি সূক্ষ্ম ইঙ্গিত তার বক্তব্যে ফুটে উঠেছে। এদিকে দাভোসে এক ভাষণে ডোনাল্ড ট্রাম্প জানিয়েছেন, গ্রিনল্যান্ড ইস্যুতে ইউরোপীয় দেশগুলো তাকে সমর্থন না দিলেও তিনি তাদের ওপর আপাতত কোনো পাল্টা ট্যারিফ বা শুল্ক আরোপ করবেন না। এর ফলে বাণিজ্য যুদ্ধের যে আশঙ্কা তৈরি হয়েছিল, তা কিছুটা প্রশমিত হয়েছে। কৌশলগতভাবে গুরুত্বপূর্ণ আর্কটিক অঞ্চলের এই দ্বীপটি ডেনমার্কের একটি স্বায়ত্তশাসিত অংশ। খনিজসম্পদ এবং ভৌগোলিক অবস্থানের কারণে ট্রাম্প এটি কেনার আগ্রহ দেখান, যা ডেনমার্ক সরকার সরাসরি প্রত্যাখ্যান করে। এই ঘটনায় ডেনমার্ক ও যুক্তরাষ্ট্রের দীর্ঘদিনের কূটনৈতিক সম্পর্কে টানাপোড়েন সৃষ্টি হয়, যা পর্যবেক্ষণ করছে পুরো বিশ্ব। সূত্র: টাইমস অব ইন্ডিয়া বিডি প্রতিদিন\/কেএইচটি","url":"https:\/\/www.bd-pratidin.com\/international-news\/2026\/01\/23\/1208194","date":1769140624000,"language":"bn","token_count":292,"source":"Bangladesh Pratidin"}
{"title":"রেকর্ড ট্রান্সফার ফিতে ব্রাজিল তরুণকে টানছে বোর্নমাউথ","body":"ব্রাজিলের ঐতিহ্যবাহী ক্লাব ভাস্কো দা গামার আক্রমণভাগের তরুণ প্রতিভা রায়ানকে দলে টানতে বড় অঙ্কের বিনিয়োগের পথে হাঁটছে প্রিমিয়ার লিগের ক্লাব বোর্নমাউথ। ১৯ বছর বয়সী এই রাইট উইঙ্গারকে নিতে প্রায় ৩ কোটি ৬ লাখ পাউন্ডের চুক্তির খুব কাছাকাছি পৌঁছে গেছে ইংলিশ ক্লাবটি। রায়ানের প্রতি প্রিমিয়ার লিগের একাধিক ক্লাব আগ্রহ দেখালেও, নিজের ক্যারিয়ার উন্নয়নের জন্য ইংল্যান্ডে খেলতে আগ্রহী এই ব্রাজিলিয়ান তরুণ। ইতোমধ্যে তিনি বোর্নমাউথের প্রস্তাবে ইতিবাচক সাড়া দিয়েছেন বলে জানা গেছে। গত সপ্তাহে প্রায় ৬ কোটি ৫০ লাখ পাউন্ডে বোর্নমাউথ ছেড়ে ম্যানচেস্টার সিটিতে যোগ দেন ঘানার তারকা উইঙ্গার অ্যান্টনি সেমেনিও। তাঁর বিদায়ের পর আক্রমণভাগের শূন্যতা পূরণে রায়ানকেই সম্ভাব্য বিকল্প হিসেবে দেখছে বোর্নমাউথ। চুক্তিটি চূড়ান্ত হলে এটি হবে বোর্নমাউথের ইতিহাসে যৌথভাবে দ্বিতীয় সর্বোচ্চ ট্রান্সফার ফি। এর আগে ২০২৪ সালে পোর্তো থেকে স্ট্রাইকার এভানিলসনকে দলে টানতে ক্লাবটি খরচ করেছিল ৩ কোটি ২০ লাখ পাউন্ড। ভাস্কো দা গামার একাডেমি থেকে উঠে আসা রায়ান ব্রাজিলের অনূর্ধ্ব-১৭ ও অনূর্ধ্ব-১৯ জাতীয় দলের হয়ে খেলেছেন। ২০২৩ সালে মূল দলে অভিষেকের পর এখন পর্যন্ত ভাস্কোর হয়ে ৯৯ ম্যাচে ২৫ গোল করেছেন তিনি। বয়সভিত্তিক জাতীয় দলের হয়ে তাঁর গোলসংখ্যা ৩৪ ম্যাচে ১৪। চলমান গ্রীষ্মকালীন দলবদলে ইতোমধ্যে হাঙ্গেরিয়ান মিডফিল্ডার এলেক্স টথকে ১ কোটি ৪ লাখ পাউন্ডে দলে ভিড়িয়েছে বোর্নমাউথ। পাশাপাশি লাৎসিওর গোলকিপার ক্রিস্টোস ম্যান্ডাসের সঙ্গেও চুক্তির পথে রয়েছে তারা। বিডি প্রতিদিন\/নাজিম","url":"https:\/\/www.bd-pratidin.com\/sports\/2026\/01\/22\/1207756","date":1769041879000,"language":"bn","token_count":199,"source":"Bangladesh Pratidin"}
{"title":"ফিক্সিংয়ের দায়ে ফ্র্যাঞ্চাইজি মালিকের কারাদণ্ড","body":"শ্রীলঙ্কার ফ্র্যাঞ্চাইজি টি-টোয়েন্টি লিগ লঙ্কান প্রিমিয়ার লিগে (এলপিএল) ম্যাচ ফিক্সিংয়ের দায়ে ডাম্বুলা থান্ডার্স দলের মালিক বাংলাদেশি বংশোদ্ভূত তামিম রহমানকে চার বছরের স্থগিত কারাদণ্ড দিয়েছেন কলম্বো হাই কোর্ট। বুধবার (২৮ জানুয়ারি) এই রায় ঘোষণা করা হয়। আদালত সূত্রে জানা গেছে, তামিম রহমান আদালতে এক খেলোয়াড়কে প্রভাবিত করার চেষ্টা এবং বেটিংয়ের সঙ্গে জড়িত থাকার অভিযোগ স্বীকার করেছেন। দোষ স্বীকারের পর আদালত তাকে দোষী সাব্যস্ত করে চার বছরের কারাদণ্ড দেয়। তবে শর্ত হিসেবে নাম প্রকাশ না করার শর্তে ওই কারাদণ্ড পাঁচ বছরের জন্য স্থগিত রাখা হয়েছে, বলে জানিয়েছেন আদালতের এক কর্মকর্তা। একই সঙ্গে তাকে ২ কোএলপিএলেটি ৪০ লাখ শ্রীলঙ্কান রুপি (প্রায় ৮০ হাজার মার্কিন ডলার) জরিমানা করা হয়েছে। এই রায়টি ২০১৯ সালে প্রণীত শ্রীলঙ্কার ক্রীড়াঙ্গনে দুর্নীতি প্রতিরোধে কঠোর আইনের আওতায় দেয়া হয়েছে। তামিম রহমান ২০২৪ সালে গ্রেফতার হন। অভিযোগ পাওয়া যায়, একজন খেলোয়াড় এলপিএল কর্তৃপক্ষকে বিষয়টি জানালে তদন্ত শুরু হয়। পরে তিনি দুবাইগামী একটি ফ্লাইটে ওঠার আগে কলম্বো বিমানবন্দর থেকে আটক হন। কয়েক সপ্তাহ কারাভোগের পর জামিনে মুক্তি পান। বিডি প্রতিদিন\/মুসা","url":"https:\/\/www.bd-pratidin.com\/sports\/2026\/01\/28\/1210357","date":1769606162000,"language":"bn","token_count":158,"source":"Bangladesh Pratidin"}
{"title":"প্রতিদ্বন্দ্বী প্রার্থীকে নিয়ে নাসীরুদ্দীনের মিথ্যাচার ভাইরাল হওয়ার কৌশল : মাহদী আমিন","body":"বিএনপি চেয়ারম্যানের উপদেষ্টা ও নির্বাচন পরিচালনা কমিটির মুখপাত্র ড. মাহদী আমিন বলেছেন, ঢাকা-৮ আসনের এনসিপির প্রার্থী নাসীরুদ্দীন পাটওয়ারী নির্বাচনি প্রচারণার বিধিসম্মত সময়ের অনেক আগেই ভোট চাইতে শুরু করেছিলেন। তার কথাবার্তা ও আচরণে যে ঔদ্ধত্য এবং প্রচারে থাকার জন্য যে মুখরোচক বক্তব্য, তা সবার নজরে পড়েছে। দেশি-বিদেশি মানুষের সামনে বিএনপির বিরুদ্ধে বিষোদ্‌গার, কখনো ভোটারের সঙ্গেই আক্রমণাত্মক আচরণ, আবার প্রতিদ্বন্দ্বী প্রার্থীকে নিয়ে ক্রমাগত মিথ্যাচার, এসবই হয়তো ভাইরাল হওয়ার কৌশল! মঙ্গলবার রাতে নিজের সামাজিক যোগাযোগ মাধ্যম ফেসবুকে পোস্টে তিনি এসব কথা বলেন। মাহদী আমিন বলেন, বিএনপির প্রার্থী মির্জা আব্বাসকে নিয়ে অবিরত অশালীন আচরণ করা সত্ত্বেও, তিনি যথেষ্ট ধৈর্যশীলতার পরিচয় দিয়েছেন এবং ইতিবাচকভাবেই প্রতিক্রিয়া জানিয়েছেন। দুঃখজনক বিষয় হলো- আজ পাটওয়ারীর ওপর ডিম নিক্ষেপ করা হয়েছে, যেমনটি এর আগেও ঘটেছিল বলে আমরা দেখেছি। আশ্চর্যের বিষয় হচ্ছে- ঘটনা ঘটার কিছুক্ষণের মধ্যেই কোনো ধরনের প্রমাণ, তদন্ত বা সাক্ষ্য ছাড়াই, এনসিপির আহ্বায়ক নাহিদ ইসলাম দাবি করে বসেন যে, বিএনপির চেয়ারম্যান তারেক রহমানের সমর্থনে এবং মির্জা আব্বাসের নির্দেশে ছাত্রদল ডিম মেরেছে। যেই হাবিবুল্লাহ বাহার কলেজে ঘটনাটি ঘটেছে- সেই কলেজ কর্তৃপক্ষ জানিয়েছে তাকে সেখানে আমন্ত্রণ জানানো হয়নি, এমনকি ঢুকতেও সাধারণ শিক্ষার্থীরা বাধা দিয়েছিল। দাওয়াত না থাকা সত্ত্বেও তিনি কেন এত বহিরাগত লোক নিয়ে প্রবেশ করলেন- যাওয়ারই কথা না অথচ তার জন্য কারা ডিম রেডি রাখলো বা মারামারি করলো এবং এই ঘটনার সঙ্গে তারেক রহমান, মির্জা আব্বাস বা ছাত্রদলের সম্পর্কই বা কী, সেটি বিরাট রহস্য। কোনো তথ্য ছাড়াই সরাসরি যেকোনো ঘটনায় তারেক রহমানের নাম জড়িয়ে দেওয়া ফ্যাসিবাদী সংস্কৃতিরই প্রতিফলন। ফ্যাসিবাদী আমলে শেখ হাসিনা ও অন্যরা নিয়মিত এ ধরনের আচরণ করত এবং শেষ পর্যন্ত তারা কীভাবে জনবিচ্ছিন্ন হয়ে জনরোষের শিকার হয়েছে এটি অজানা নয়। নির্বাচন যেন অযৌক্তিক নাটকীয়তার মঞ্চে পরিণত না হয়, সে ব্যাপারে সবার সচেতন থাকা উচিত বলে উল্লেখ করে মাহদী আমিন। বিডি-প্রতিদিন\/শআ","url":"https:\/\/www.bd-pratidin.com\/current-politics\/2026\/01\/28\/1210161","date":1769567539000,"language":"bn","token_count":272,"source":"Bangladesh Pratidin"}
{"title":"আচরণবিধি ভাঙায় সোয়া ১২ লাখ টাকা জরিমানা","body":"ত্রয়োদশ জাতীয় সংসদ নির্বাচনে আচরণবিধি লঙ্ঘনের অভিযোগে সারাদেশে সোয়া ১২ লাখ টাকা জরিমানা করেছে নির্বাচন কমিশন (ইসি)। বৃহস্পতিবার (২৯ জানুয়ারি) নির্বাচন কমিশনের জাতীয় পরিচয়পত্র (এনআইডি) অনুবিভাগের পরিচালক (অপারেশন) মো. সাইফুল ইসলাম এ তথ্য জানান। তিনি বলেন, গত ৮ থেকে ২৮ জানুয়ারি পর্যন্ত ত্রয়োদশ জাতীয় সংসদ নির্বাচন উপলক্ষে বিজ্ঞ এক্সিকিউটিভ ম্যাজিস্ট্রেটরা নির্বাচনী আচরণবিধি প্রতিপালন ও অভিযোগ সংক্রান্ত বিষয়ে যে ব্যবস্থা নিয়েছেন, সে–সংক্রান্ত প্রতিবেদনে এ তথ্য পাওয়া গেছে। প্রতিবেদন অনুযায়ী, দেশের ১৭৬টি নির্বাচনী এলাকায় মোট ১৯২টি আচরণবিধি লঙ্ঘনের ঘটনা ঘটেছে। এসব ঘটনায় মোট ১২ লাখ ২৪ হাজার ৩০০ টাকা জরিমানা আদায় করা হয়েছে। একই সময়ে ১১৯টি মামলা দায়ের করা হয়েছে। বিডি-প্রতিদিন\/সুজন","url":"https:\/\/www.bd-pratidin.com\/national\/2026\/01\/29\/1210683","date":1769684318000,"language":"bn","token_count":99,"source":"Bangladesh Pratidin"}
{"title":"ছেলের পর মেয়ের বাবা হলেন ‘ব্যাচেলর পয়েন্ট’ খ্যাত অভিনেতা পলাশ","body":"দ্বিতীয়বারের মতো বাবা হয়েছেন জনপ্রিয় অভিনেতা ও নির্মাতা জিয়াউল হক পলাশ। তার স্ত্রী নাফিসা রুম্মান মেহনাজ বুধবার (৪ ফেব্রুয়ারি) দুপুর ১টায় রাজধানীর পান্থপথের একটি বেসরকারি হাসপাতালে কন্যাসন্তানের জন্ম দিয়েছেন। নতুন অতিথির আগমনে পলাশের পরিবারে বইছে আনন্দের বন্যা। সন্তান জন্মের খবর নিশ্চিত করে এক ফেসবুক স্ট্যাটাসে জিয়াউল হক পলাশ লেখেন, আলহামদুলিল্লাহ, কন্যাসন্তানের বাবা হয়েছি। দোয়া করবেন। টেলিভিশন পর্দায় জিয়াউল হক পলাশের জনপ্রিয়তার উত্থান ঘটে কাজল আরেফিন অমি পরিচালিত আলোচিত ধারাবাহিক ‘ব্যাচেলর পয়েন্ট’-এ কাবিলা চরিত্রে অভিনয়ের মাধ্যমে। এই চরিত্রটি তাকে দেশ-বিদেশের দর্শকদের কাছে ব্যাপক পরিচিতি এনে দেয়। এরপর অভিনয় ও নির্মাণ—দুই ক্ষেত্রেই নিয়মিত কাজ করে যাচ্ছেন তিনি। ব্যক্তিগত জীবনে ২০২২ সালে পারিবারিকভাবে নাফিসা রুম্মান মেহনাজের সঙ্গে বিবাহবন্ধনে আবদ্ধ হন পলাশ। ২০২৩ সালের জুলাই মাসে প্রথমবারের মতো বাবা হন তিনি। তখন তাদের ঘরে জন্ম নেয় পুত্রসন্তান মোহাইমিনুল হক আহান। এবার কন্যাসন্তানের আগমনে পূর্ণতা পেল পলাশের সংসার। সুখবর প্রকাশ্যে আসতেই ভক্ত, শুভাকাঙ্ক্ষী ও সহকর্মীদের শুভেচ্ছাবার্তায় ভাসছেন অভিনেতা। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2026\/02\/05\/1213238","date":1770232996000,"language":"bn","token_count":145,"source":"Bangladesh Pratidin"}
{"title":"বাংলাদেশিদের অ্যাক্রেডিটেশন না দেওয়ার বিষয়ে যা বললেন আইসিসির কর্মকর্তা","body":"টি-টোয়েন্টি বিশ্বকাপে বাংলাদেশ বাদ পড়ার পর বাংলাদেশি সাংবাদিকদেরও অ্যাক্রেডিটেশন দেয়নি আইসিসি। বিশ্ব ক্রিকেটের সর্বোচ্চ নিয়ন্ত্রক সংস্থা এই ব্যাপারে আনুষ্ঠানিক কোনো ব্যাখ্যা না দিলেও ভারতীয় গণমাধ্যম সূত্রের বরাতে জানা গেছে, বাংলাদেশ সরকারের পক্ষ থেকে ভারতকে ‌‘অনিরাপদ’ বলাতেই এই পরিস্থিতির সৃষ্টি হয়েছে। বিশ্বকাপ কাভার করতে শতাধিক বাংলাদেশি সাংবাদিক অ্যাক্রেডিটেশনের জন্য আবেদন করেছিলেন। তাদের মধ্যে এমন অনেকে আছেন যারা দীর্ঘ দিন ধরে একাধিক বিশ্বকাপ কাভার করেছেন। একসঙ্গে সবার আবেদন বাতিলের ঘটনায় একটি নির্দিষ্ট কোনো কারণ থাকতে পারে বলে ধারণা করা হচ্ছিল। ভারতীয় সংবাদমাধ্যম এনডিটিভির সঙ্গে আলাপকালে আইসিসির একজন কর্মকর্তা বিষয়টি নিশ্চিত করেছেন। তিনি জানান, বর্তমান রাজনৈতিক পরিস্থিতির মাঝে ভারত ভ্রমণকে ‘অনিরাপদ’ বলে বাংলাদেশ সরকার যে মন্তব্য করেছিল, তার পরিপ্রেক্ষিতেই এই অবস্থান নেওয়া হয়েছে। নাম প্রকাশ না করার শর্তে তিনি বলেন, ‘তাদের ভিসা বা অ্যাক্রেডিটেশন দেওয়া হয়নি কারণ সরকার ক্রমাগত বলে আসছিল যে ভারতে আসা নিরাপদ নয়।’ এই ঘটনায় আন্তর্জাতিক ক্রিকেট কাউন্সিল (আইসিসি) এবং বাংলাদেশের মধ্যকার আগে থেকে থাকা নড়বড়ে সম্পর্কের ফাটল আরও গভীর হলো। মূলত মোস্তাফিজুর রহমানকে আইপিএল থেকে বাদ দেওয়ার প্রেক্ষিতে বাংলাদেশে তীব্র প্রতিক্রিয়া শুরু হয়। যার ফলে ভারতে গিয়ে বিশ্বকাপ না খেলার অনড় সিদ্ধান্ত নেয় বিসিবি ও সরকার। এই অবস্থানে থেকে আইসিসির সঙ্গে আলোচনায় ইতিবাচক কোনো ফল আনতে পারেনি বিসিবি; এমনকি আইসিসি ভেন্যু বদলাতেও রাজি হয়নি। আইসিসির বোর্ড সভাতেও অধিকাংশ ভোট বাংলাদেশের বিপক্ষেই যায়। শেষ পর্যন্ত বাংলাদেশ ভারতে গিয়ে খেলতে রাজি না হওয়ায় স্কটল্যান্ডকে বিশ্বকাপে অন্তর্ভুক্ত করে আইসিসি। বাংলাদেশি সাংবাদিকদের মধ্যে যারা আগে অ্যাক্রেডিটেশন অ্যাপ্রুভাল ও ভিসা লেটার পেয়েছিলেন, তাদেরও ফিরতি মেইলে তা বাতিলের কথা জানানো হয়। বাকিদের মেইল দিয়ে জানানো হয়েছে যে তাদের আবেদন গৃহীত হয়নি। বিডি-প্রতিদিন\/আশফাক","url":"https:\/\/www.bd-pratidin.com\/sports\/2026\/01\/27\/1209878","date":1769508036000,"language":"bn","token_count":247,"source":"Bangladesh Pratidin"}
{"title":"শাহরুখকে ‌‘কাকু’ সম্বোধনের বিষয়ে যা বললেন তুর্কি অভিনেত্রী","body":"বলিউড অভিনেতা শাহরুখ খানকে ‘কাকু’ সম্বোধন নিয়ে তোপের মুখে পড়েছেন জনপ্রিয় তুর্কি অভিনেত্রী হান্দে এরচেল। যদিও বিষয়টি অস্বীকার করেছেন অভিনেত্রী। অবশেষে নীরবতা ভেঙে নিজের অবস্থান ব্যাখ্যা করলেন তিনি। সম্প্রতি সৌদি আরবের রিয়াদে এক জমকালো পুরস্কার বিতরণী অনুষ্ঠানে মিসরীয় অভিনেত্রী আমিনা খলিলের সঙ্গে মঞ্চে দেখা যায় শাহরুখ খানকে। সেই মুহূর্তটি দর্শকাসনে বসে ভিডিও করছিলেন হান্দে এরচেল। ভিডিওটি ছড়িয়ে পড়লে অনেকেই ভেবেছিলেন, বিদেশের মাটিতেও শাহরুখের জনপ্রিয়তায় মুগ্ধ এই তুর্কি অভিনেত্রী। কিন্তু বিপত্তি বাঁধে একটি ভাইরাল স্ক্রিনশট নিয়ে। সেই স্ক্রিনশটে দাবি করা হয়, হান্দে তার সোশ্যাল মিডিয়া অ্যাকাউন্টে লিখেছেন যে তিনি শাহরুখের ভক্ত নন, এমনকি তাকে চেনেনও না। তিনি কেবল তার বন্ধু আমিনা খলিলকে ক্যামেরাবন্দি করছিলেন। ওই পোস্টের শেষে শাহরুখকে উদ্দেশ করে ‘কে এই কাকুটা’ এমন মন্তব্য ছিল বলেও ছড়িয়ে পড়ে। আর এতেই চটে যান শাহরুখের অগণিত ভক্ত। মুহূর্তেই নেটপাড়ায় ট্রলের শিকার হন হান্দে। লাগাতার কটাক্ষ ও সমালোচনার মুখে পড়ে অবশেষে নিজের অবস্থান পরিষ্কার করলেন হান্দে এরচেল। ভাইরাল হওয়া সেই স্ক্রিনশটটি শেয়ার করে তিনি স্পষ্ট জানিয়ে দেন, পুরো বিষয়টি সাজানো এবং ভুয়া। হান্দে বলেন, এই তথ্য সম্পূর্ণ মিথ্যা। আমি শাহরুখ খানকে কখনোই ‘কাকু’ বলে সম্বোধন করিনি। অভিনেত্রীর এমন সোজাসাপ্টা জবাবের পর এখন নেটদুনিয়ায় নতুন প্রশ্ন দেখা দিয়েছে। তবে কি ভাইরাল হওয়া সেই স্ক্রিনশটটি কৃত্রিম বুদ্ধিমত্তা বা এআই দিয়ে তৈরি কোনো কারসাজি? নাকি অন্য কোনো প্রতিপক্ষের উদ্দেশ্যপ্রণোদিত কাজ? শাহরুখ ভক্তদের একাংশ মনে করছেন, বাদশার সম্মান ক্ষুণ্ন করতেই এমন বিভ্রান্তি ছড়ানো হয়েছে। সূত্র: হিন্দুস্তান টাইমস বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2026\/01\/23\/1208205","date":1769143682000,"language":"bn","token_count":222,"source":"Bangladesh Pratidin"}
{"title":"করণ জোহরের জীর্ণ শরীরের রহস্য ফাঁস","body":"চলচ্চিত্র নির্মাতা, প্রযোজক ও টেলিভিশন ব্যক্তিত্ব করণ জোহর। বলিউডে 'কুছ কুছ হোতা হ্যায়'-এর মতো তুুমুল জনপ্রিয় সিনেমা উপহার দিয়েছেন তিনি। তবে গত বছর থেকেই তার চেহারা নিয়ে আলোচনা ওঠে। এক ধাক্কায় প্রায় ২০ কেজি ওজন কমিয়ে ফেলেন। তার স্বাস্থ্য নিয়ে চিন্তিত হয়ে পড়েন অনুরাগীরা। প্রথমে অনেকেই অনুমান করেন, ওজন কমানোর জন্য ওষুধ গ্রহণ করেছেন করণ। তবে তিনি তা আগেই অস্বীকার করেছিলেন। এবার সেই রহস্য পুরোপুরি প্রকাশ পেলো অভিনেত্রী টুইঙ্কেল খান্নার বদৌলতে। সম্প্রতি টুইঙ্কেল ও কাজলের চ্যাট শোয়ে আসেন করণ। সেখানে টুইঙ্কেল প্রশ্ন করেন, ‘আর কত ইঞ্জেকশন নেবে শরীরে, কত রোগা হয়ে গেছো দেখেছো। তোমার মা কিছু বলে না?’ এ প্রশ্নে প্রথমে একটু অপ্রস্তুত হয়ে পড়েন জোহর। তবে সামলে নিয়ে বলেন, ‘না, মা এসব নিয়ে বলা ছেড়ে দিয়েছে। আর আমি কার্বোহাইড্রেট খাওয়া ছেড়ে দিয়েছি।’ করণ জোহর যোগ করেন, অনেকেই ভাবে তার কোনো রোগ হয়েছে কিংবা রোগা হওয়ার ওষুধ খান। তবে তিনি এর কোনোটাই করেন না। কেবল জীবনধারায় পরিবর্তন এনেছেন। করণ জোহর জানান, দিনে একবার খেয়ে তিনি ওজন কমিয়েছেন। তবে সেটাও আবার নিরামিষ। দুধের তৈরি খাবার ও চিনি সম্পূর্ণ ছেড়ে দিয়েছেন। এতে ওজন কমার পাশাপাশি তার জীবনেও অনেক পরিবর্তন এসেছে। শুধু তার জন্য নয়, এই ওজন কমিয়ে সুস্থ থাকা তার দুই ছেলে-মেয়ের জন্যও দরকারি। করণ বলেন, ‌'দুই সন্তানের জন্য আমাকে এখনও অনেকদিন বাঁচতে হবে। শুধু তাই নয়, দর্শকদের ভাল ভাল গল্প বলাও বাকি।' বিডিপ্রতিদিন\/এমই","url":"https:\/\/www.bd-pratidin.com\/entertainment\/2025\/10\/23\/1170994","date":1761201777000,"language":"bn","token_count":212,"source":"Bangladesh Pratidin"}
{"title":"সারা দেশে ১৩৭টি উইকেট বানানোর পরিকল্পনা বিসিবির","body":"সারা দেশের মাঠগুলোতে উইকেট বানানোর বড় পদক্ষেপ নিয়েছে বাংলাদেশ ক্রিকেট বোর্ড (বিসিবি)। দেশের বিভিন্ন জেলায় একযোগে ১৩৭টি ক্রিকেট উইকেট নির্মাণের কাজ শুরু করেছে বিসিবি। যার মধ্যে ৮টি স্টেডিয়ামে খেলার উপযোগীকরণ ও উন্নয়ন শুরু করেছে বিসিবি। স্টেডিয়ামগুলো হচ্ছে- খুলনা, বরিশাল, রাজশাহী, বগুড়া, ফতুল্লা, কক্সবাজার, পূর্বাচল ও বিকেএসপি। স্টেডিয়ামগুলোতে ১৩৭টি উইকেট বানানোর পরিকল্পনা গ্রাউন্ডস কমিটির চেয়ারম্যান খালেদ মাসুদ পাইলটের। আজ (মঙ্গলবার) মিরপুরে গণমাধ্যমের মুখোমুখি হয়ে পাইলট বলেন, আমি সব কিউরেটরের সঙ্গে আলাপ করেছি। বগুড়া, রাজশাহী, বরিশাল সবাই সবার জায়গা থেকে বলেছে নিজেরা নিজেদের কাজগুলো করলে এবং আমরা সেন্ট্রালি সাপোর্ট দেব যা যা লাগে। বাকি বানানোর কাজ তাদের। তিনি আরও বলেন, আপনারা দেখেছেন উইকেট বানাতে বেশি সময় লাগে না। একেকটা জায়গায় যদি ৮ বা ১২টা করে উইকেট বানাই, ৮\/১০ দিনের বেশি লাগবে না। আমরা একটা গাইডলাইন দিয়েছি প্রত্যেককে। বিডি প্রতিদিন\/কেএইচটি","url":"https:\/\/www.bd-pratidin.com\/sports\/2026\/02\/03\/1212707","date":1770114925000,"language":"bn","token_count":127,"source":"Bangladesh Pratidin"}
{"title":"দুই বছর পর খুলল খার্তুম বিমানবন্দর, নামল প্রথম নির্ধারিত ফ্লাইট","body":"সুদানে যুদ্ধ শুরুর দুই বছরের বেশি সময় পর রাজধানী খার্তুমের আন্তর্জাতিক বিমানবন্দরে প্রথমবারের মতো একটি বাণিজ্যিক ফ্লাইট অবতরণ করেছে। এতে দেশটির রাজধানীর সঙ্গে আবারও আকাশপথে যোগাযোগ স্বাভাবিক হওয়ার ইঙ্গিত মিলেছে। রবিবার সুদান এয়ারওয়েজের একটি ফ্লাইট লোহিত সাগর তীরের শহর পোর্ট সুদান থেকে খার্তুমে আসে। ফ্লাইটটিতে ডজনখানেক যাত্রী ছিলেন। বিমানটি অবতরণের পর বিমানবন্দর এলাকায় উচ্ছ্বাস ও উদযাপনের দৃশ্য দেখা যায় বলে জানিয়েছে আল জাজিরা। সংশ্লিষ্ট কর্মকর্তারা জানিয়েছেন, খার্তুম বিমানবন্দর এখন প্রতিদিন সর্বোচ্চ চারটি ফ্লাইট পরিচালনার জন্য প্রস্তুত। সুদান এয়ারওয়েজ এক বিবৃতিতে জানিয়েছে, শনিবার ফ্লাইটটি ঘোষণা করা হয়েছিল এবং টিকিটের দাম ৫০ ডলার থেকে শুরু হয়। তাদের ভাষায়, এটি ‘দেশের মানুষের মধ্যে সংযোগ বজায় থাকার’ বার্তা দেয়। সুদানের সেনাবাহিনী গত বছরের মার্চে তাদের প্রতিদ্বন্দ্বী আধাসামরিক বাহিনী র‌্যাপিড সাপোর্ট ফোর্সেস (আরএসএফ)-এর কাছ থেকে রাজধানীর পূর্ণ নিয়ন্ত্রণ ফিরে পাওয়ার দাবি করে। গত মাসে সেনা-সমর্থিত কর্তৃপক্ষ যুদ্ধকালীন রাজধানী পোর্ট সুদান থেকে সরকারের সদরদপ্তর আবার খার্তুমে স্থানান্তর করে। যুদ্ধ শুরুর পর থেকে খার্তুম বিমানবন্দর একাধিকবার হামলার লক্ষ্য হয়েছে। গত অক্টোবরে আরএসএফের ড্রোন হামলার ঘটনাও ঘটে, তবে কর্মকর্তারা বলেন সেটি প্রতিহত করা হয়। যদিও রাজধানীতে যোগাযোগ ফেরার চেষ্টা চলছে, তবু দারফুরসহ দেশের মধ্য ও পশ্চিমাঞ্চলে সংঘাত এবং মানবিক সংকট এখনো চলমান। বিডিপ্রতিদিন\/কবিরুল","url":"https:\/\/www.bd-pratidin.com\/international-news\/2026\/02\/01\/1212006","date":1769960724000,"language":"bn","token_count":185,"source":"Bangladesh Pratidin"}
{"title":"‘জনতার কাফেলা ‘হ্যাঁ’ ভোটের পক্ষে, নতুন বাংলাদেশের পক্ষে’","body":"গৃহায়ন ও গণপূর্ত মন্ত্রণালয়, শিল্প মন্ত্রণালয় এবং স্থানীয় সরকার, পল্লী উন্নয়ন ও সমবায় মন্ত্রণালয়ের উপদেষ্টা আদিলুর রহমান খান বলেছেন, ‘জনতার কাফেলা ‘হ্যাঁ’ ভোটের পক্ষে, জনতার কাফেলা জুলাই সনদের পক্ষে, জনতার কাফেলা নতুন বাংলাদেশের পক্ষে।’ তিনি জাতীয় সংসদ নির্বাচনে পছন্দের প্রার্থীকে ভোট দেওয়ার পাশাপাশি আগামী ১২ ফেব্রুয়ারি অনুষ্ঠিতব্য গণভোটে ‘হ্যাঁ’ ভোট দেওয়ার জন্য জনগণের প্রতি আহ্বান জানান। শনিবার (১৭ জানুয়ারি) সকালে কক্সবাজার জেলা প্রশাসনের আয়োজনে পাবলিক লাইব্রেরি হলরুমে গণভোটের কার্যক্রম সংক্রান্ত এক জনসচেতনতামূলক সভায় প্রধান অতিথির বক্তব্যে এসব কথা বলেন তিনি। উপদেষ্টা আদিলুর রহমান খান বলেন, ‘জুলাইয়ের বীর শহীদদের আত্মত্যাগ এবং জুলাই যোদ্ধাদের সাহসী অবদানের মধ্য দিয়েই নতুন বাংলাদেশের জন্ম হয়েছে। দেশের এই পরিবর্তনের ধারাবাহিকতা বজায় রাখতে হলে ১২ ফেব্রুয়ারির গণভোটে সবাইকে ‘হ্যাঁ’ ভোট দিতে হবে।’ তিনি আরও বলেন, ‘বাংলাদেশে আর কাউকে ধরে নিয়ে ক্রসফায়ার দেওয়া চলবে না, আয়নাঘর বানানো চলবে না। আমরা এমন একটি বাংলাদেশ চাই, যা হবে বৈষম্যমুক্ত ও ফ্যাসিবাদমুক্ত। যেখানে সব জাতিগোষ্ঠীর মানুষ সমান অধিকার ভোগ করবে।’ কক্সবাজারের জেলা প্রশাসক মো. আ. মান্নানের সভাপতিত্বে অনুষ্ঠিত এ সভায় বিশেষ অতিথি হিসেবে বক্তব্য রাখেন স্থানীয় সরকার বিভাগের সচিব মো. রেজাউল মাকছুদ জাহেদী। এছাড়াও বক্তব্য দেন কক্সবাজারের পুলিশ সুপার এ এন এম সাজেদুর রহমান এবং কক্সবাজার প্রেসক্লাবের সভাপতি মাহবুবুর রহমান। সভায় সরকারি-বেসরকারি বিভিন্ন দপ্তরের কর্মকর্তা, শিক্ষক-শিক্ষার্থী, সুশীল সমাজের প্রতিনিধি এবং বিভিন্ন শ্রেণি-পেশার মানুষ উপস্থিত ছিলেন। সভা শেষে জেলা প্রশাসকের কার্যালয় চত্বরে ভোটের গাড়ির কার্যক্রম আনুষ্ঠানিকভাবে উদ্বোধন করেন উপদেষ্টা আদিলুর রহমান খান। পরে সাংবাদিকদের এক প্রশ্নের জবাবে তিনি বলেন, সাধারণ মানুষ ফ্যাসিবাদের বিরুদ্ধে বলেই ‘হ্যাঁ’ ভোটের পক্ষে অবস্থান নিয়েছে। যারা ফ্যাসিবাদকে সমর্থন করে তারা ‘না’ ভোটের পক্ষে প্রচার করবে। যারা জনগণের অধিকার চায়, গুম ও ক্রসফায়ার চায় না, তারাই ‘হ্যাঁ’ ভোট দেবে। জুলাই সনদকে প্রতিষ্ঠিত করতেই এই গণভোট।’ বিডি-প্রতিদিন\/জামশেদ","url":"https:\/\/www.bd-pratidin.com\/national\/2026\/01\/17\/1205749","date":1768640594000,"language":"bn","token_count":267,"source":"Bangladesh Pratidin"}
{"title":"নির্মাতার স্ত্রী হয়ে চমকে দিলেন তামান্না ভাটিয়া","body":"ভারতের কিংবদন্তি চলচ্চিত্র নির্মাতা ভি. শান্তারামের জীবনীভিত্তিক নতুন ছবিতে যুক্ত হলেন ‘বাহুবলী’খ্যাত অভিনেত্রী তামান্না ভাটিয়া। তিনি অভিনয় করছেন শান্তারামের দ্বিতীয় স্ত্রী ও প্রখ্যাত অভিনেত্রী জয়শ্রীর চরিত্রে। নির্মাতারা ইতোমধ্যেই তার প্রথম লুকের পোস্টার প্রকাশ করেছেন, যা দর্শক ও সমালোচকদের বেশ চমক দিয়েছে। জয়শ্রী ছিলেন ভারতীয় চলচ্চিত্রের উজ্জ্বল মুখগুলোর একজন। ‘ডক্টর কোটনিস কি অমর কাহানি’, ‘শকুন্তলা’, ‘চন্দ্ররাও মোরে’, ‘দহেজ’সহ বেশ কয়েকটি গুরুত্বপূর্ণ চলচ্চিত্রে অভিনয় করে তিনি শক্ত অবস্থান তৈরি করেছিলেন। একই সঙ্গে শান্তারামের চলচ্চিত্রযাত্রায় তিনি ছিলেন অনুপ্রেরণার বড় উৎস। তামান্নার প্রকাশিত লুকে তাকে দেখা গেছে, গোলাপি নউবারি শাড়িতে, পুরনো দিনের ভারতীয় সিনেমার আবহ ফুটে উঠেছে পুরো সাজে। এর আগে শান্তারাম চরিত্রে অভিনয় করা সিদ্ধান্ত চতুর্বেদীর লুক প্রকাশ পেয়ে আলোচনার জন্ম দিয়েছিল। দুই তারকার উপস্থিতিতে ছবিটি নিয়ে আগ্রহ আরও বেড়ে গেছে। জয়শ্রীর চরিত্রে অভিনয় প্রসঙ্গে তামান্না ভাটিয়া বলেন, ‘আমাদের চলচ্চিত্র ইতিহাসের এত গুরুত্বপূর্ণ এক চরিত্রকে ফুটিয়ে তোলা বড় দায়িত্ব। জয়শ্রী শুধু প্রতিভাবান অভিনেত্রীই ছিলেন না; তার ভঙ্গিমা, সৌন্দর্য ও শৈলী ছিল অনন্য। শান্তারামের বিশাল উত্তরাধিকারের অংশ হতে পেরে সত্যিই বিশেষ অনুভব করছি।’ ১৯০১ সালে জন্ম নেওয়া ভি. শান্তারাম প্রায় সাত দশক ধরে ভারতীয় সিনেমায় কাজ করেছেন। ১৯২৯ সালে ‘প্রভাত ফিল্ম কোম্পানি’ এবং ১৯৪২ সালে ‘রাজকমল কলামন্দির’ প্রতিষ্ঠা করেন তিনি। ১৯৩২ সালে তিনি নির্মাণ করেন প্রথম মারাঠি সবাক চলচ্চিত্র ‘অযোধ্যেচা রাজা’। ‘দুনিয়া না মানে’, ‘দো আঁখে বারাহ হাত’, ‘নবরং’-এর মতো ছবির মাধ্যমে সমাজচেতনা, নান্দনিকতা ও কারিগরি উৎকর্ষের অনন্য মিশ্রণ উপহার দেন তিনি। ১৯৮৫ সালে চলচ্চিত্রে অবদানের স্বীকৃতিস্বরূপ শান্তারামকে দেওয়া হয় ভারতের সর্বোচ্চ চলচ্চিত্র সম্মান ‘দাদাসাহেব ফালকে’ পুরস্কার। অভিজিৎ শিরীষ দেশপাণ্ডে পরিচালিত বায়োপিক ‘ভি. শান্তারাম’ প্রযোজনা করছে রাজকমল এন্টারটেইনমেন্ট, ক্যামেরা টেক ফিল্মস ও রোরিং রিভার্স প্রোডাকশনস। ছবির প্রযোজক রাহুল কিরণ শান্তারাম, সুভাষ কালে ও সরিতা অশ্বিন ভার্ডে। সূত্র: সিনেমা এক্সপ্রেস, টাইমস অফ ইন্ডিয়া বিডি-প্রতিদিন\/মাইনুল","url":"https:\/\/www.bd-pratidin.com\/entertainment\/2025\/12\/10\/1190076","date":1765346211000,"language":"bn","token_count":269,"source":"Bangladesh Pratidin"}
{"title":"আবারও হুথির গর্জন, মার্কিন নৌবহরে হামলার হুঁশিয়ারি","body":"আবারও গর্জে উঠেছে ইয়েমেনের সশস্ত্র বিদ্রোহী গোষ্ঠী হুথি। এবার যুক্তরাষ্ট্রকে নতুন হুঁশিয়ারি দিয়েছে ইরান সমর্থিত এই যোদ্ধারা। জানিয়েছে, ইরানে হামলার চেষ্টা করলে তারা আবারও মার্কিন রণতরী ও নৌবহরে হামলা চালাবে। হুথি বিদ্রোহীরা বাণিজ্যিক জাহাজেও নতুন করে হামলার হুমকি দিয়েছে। ফলে মধ্যপ্রাচ্যে বড় ধরনের সংঘাতের আশঙ্কা দেখা দিয়েছে। সম্প্রতি এক ভিডিও বার্তায় হুথি লোহিত সাগর দিয়ে চলাচলকারী জাহাজে আক্রমণের ইঙ্গিত দিয়ে কেবল শীঘ্রই আসছে শব্দ ব্যবহার করেছে। বিশ্লেষকরা মনে করছেন, ইরানে সরকারবিরোধী বিক্ষোভ দমনে কঠোর অবস্থানের প্রেক্ষাপটে তেহরানের ওপর মার্কিন চাপ বাড়ায় হুথিরা পাল্টা এই হুঁশিয়ারি দিচ্ছে। এদিকে, মার্কিন প্রেসিডেন্ট ডোনাল্ড ট্রাম্প মধ্যপ্রাচ্যের দিকে রণতরী পাঠানোর নির্দেশ দিয়েছেন। বিমানবাহী রণতরী ইউএসএস আব্রাহাম লিংকন এবং বেশ কয়েকটি গাইডেড মিসাইল ডেস্ট্রয়ার এখন ওই অঞ্চলের পথে রয়েছে। ট্রাম্প জানিয়েছেন, ইরানে শান্তিপূর্ণ বিক্ষোভকারীদের ওপর হত্যাযজ্ঞ চালানো বা গ্রেপ্তারকৃতদের গণহারে মৃত্যুদণ্ড দেওয়া হলে যুক্তরাষ্ট্র সামরিক পদক্ষেপ নিতে দ্বিধা করবে না। মার্কিন প্রেসিডেন্টের এই কড়া বার্তার পর ইরানও বসে নেই। তারাও নিজেদের আকাশসীমায় বিমান চলাচলে নিষেধাজ্ঞা জারি করেছে এবং যেকোনো আক্রমণের মুখে কঠোর প্রতিশোধ নেওয়ার অঙ্গীকার ব্যক্ত করেছে। গাজা উপত্যকায় যুদ্ধবিরতি কার্যকর হওয়ার পর হুথিরা তাদের আক্রমণ সাময়িকভাবে বন্ধ রাখলেও এখন নতুন করে যুদ্ধের দামামা বাজাচ্ছে। এর আগে ইসরায়েলের ওপর চাপ সৃষ্টির করতে তারা এই নৌপথে শতাধিক জাহাজে হামলা চালিয়েছিল। সূত্র: প্রেস টিভি বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/01\/26\/1209560","date":1769433664000,"language":"bn","token_count":198,"source":"Bangladesh Pratidin"}
{"title":"ইউক্রেনে এক সপ্তাহের জন্য হামলা বন্ধ রাখবেন পুতিন: ট্রাম্প","body":"চলমান তীব্র শীতের কারণে ইউক্রেনে এক সপ্তাহের জন্য হামলা বন্ধ রাখতে সম্মত হয়েছেন রাশিয়ার প্রেসিডেন্ট ভ্লাদিমির পুতিন। এমন দাবি করেছেন যুক্তরাষ্ট্রের প্রেসিডেন্ট ডোনাল্ড ট্রাম্প। তার এই ঘোষণাকে স্বাগত জানিয়েছেন ইউক্রেনের প্রেসিডেন্ট ভলোদিমির জেলেনস্কি। বৃহস্পতিবার সামাজিক যোগাযোগমাধ্যম এক্সে দেওয়া এক পোস্টে জেলেনস্কি বলেন, ট্রাম্পের বক্তব্য চরম শীতের এই সময়ে কিয়েভসহ ইউক্রেনের বিভিন্ন শহরের নিরাপত্তা নিশ্চিত করার সম্ভাবনা তৈরি করেছে। তিনি জানান, সাম্প্রতিক যুদ্ধবিরতি আলোচনা চলাকালে সংযুক্ত আরব আমিরাতে বোমাবর্ষণ স্থগিতের বিষয়টি উঠে এসেছিল এবং সংশ্লিষ্ট পক্ষগুলো সেই সমঝোতা বাস্তবায়ন করবে বলে ইউক্রেন আশা করছে। এর আগে একই দিন ট্রাম্প জানান, প্রচণ্ড নিম্ন তাপমাত্রার কথা বিবেচনায় নিয়ে তিনি পুতিনকে কিয়েভে এক সপ্তাহ হামলা না চালানোর অনুরোধ করেন, যার প্রতি রুশ প্রেসিডেন্ট সম্মতি দিয়েছেন। এদিকে কিয়েভের মেয়র ভিটালি ক্লিটশকো জানান, শহরের অন্তত ৪৫৪টি আবাসিক ভবন এখনো গরমের সুবিধা থেকে বঞ্চিত। সাম্প্রতিক সপ্তাহগুলোতে রাশিয়ার ধারাবাহিক হামলায় ইউক্রেনের বিদ্যুৎ ও তাপ সরবরাহ অবকাঠামো মারাত্মকভাবে ক্ষতিগ্রস্ত হয়েছে। ইউক্রেনের আবহাওয়া দপ্তরের তথ্য অনুযায়ী, চলতি সপ্তাহে কিয়েভে তাপমাত্রা নেমে যেতে পারে মাইনাস ২৩ ডিগ্রি সেলসিয়াসে। একই সময়ে রাশিয়ার রাজধানী মস্কোতেও জানুয়ারিতে গত ২০০ বছরের মধ্যে সর্বোচ্চ তুষারপাত রেকর্ড হয়েছে বলে জানিয়েছে দেশটির আবহাওয়া পর্যবেক্ষণ সংস্থা। বিডি-প্রতিদিন\/আশফাক","url":"https:\/\/www.bd-pratidin.com\/international-news\/2026\/01\/30\/1211044","date":1769765361000,"language":"bn","token_count":178,"source":"Bangladesh Pratidin"}
{"title":"সৌদি–তুরস্ক বৈঠক: ইসরায়েলকে সিরীয় ভূখণ্ড থেকে সরে যাওয়ার আহ্বান","body":"ইসরায়েলকে সিরীয় ভূখণ্ড থেকে দ্রুত সরে যাওয়ার আহ্বান জানিয়েছে সৌদি আরব ও তুরস্ক। মঙ্গলবার রিয়াদে দুই দেশের শীর্ষ নেতৃত্বের বৈঠকের পর প্রকাশিত যৌথ বিবৃতিতে এই আহ্বান জানানো হয়। বৈঠকে সৌদি যুবরাজ ও প্রধানমন্ত্রী মোহাম্মদ বিন সালমানের সঙ্গে তুরস্কের প্রেসিডেন্ট রিসেপ তাইয়েপ এরদোয়ান আলোচনা করেন। বিবৃতিতে সিরিয়ার সরকারের ভূখণ্ড সংরক্ষণ ও দেশে শান্তি প্রতিষ্ঠার পদক্ষেপকে প্রশংসা করেছে তুরস্ক ও সৌদি আরব। পাশাপাশি সিরিয়ার ভূখণ্ড লঙ্ঘন করায় ইসরায়েলের প্রতি নিন্দা জানিয়ে ইসরায়েলকে সকল অধিকারভুক্ত সিরীয় ভূখণ্ড থেকে দ্রুত প্রত্যাহারের আহ্বান জানানো হয়েছে। বিবৃতিতে সুদান, ফিলিস্তিনি ভূখণ্ড ও ইয়েমেনে শান্তি পুনঃপ্রতিষ্ঠার ওপরও জোর দেওয়া হয়। এছাড়া গাজায় ইসরায়েলের হামলা ও দখল দারিত্ব বন্ধ করে পূর্ণ যুদ্ধবিরতি পালনের আহ্বান জানানো হয়েছে। এরদোয়ান ও তার সফর সঙ্গীরা বুধবার রিয়াদ ছেড়েছেন। কিং খালিদ আন্তর্জাতিক বিমানবন্দরে তাদের বিদায় জানান রিয়াদ অঞ্চলের উপরাজ্যপতি প্রিন্স মোহাম্মদ বিন আবদুল রহমান বিন আবদুল আজিজ। ইসরায়েল ২০২৪ সালের পর থেকে গোলান হাইটস ও এর পার্শ্ববর্তী সিরিয়ার বাফার জোনে সেনা অবস্থান জোরদার করেছে। সেই সঙ্গে সিরিয়ার ভূখণ্ডের ওপর নিয়ন্ত্রণ বিস্তারের উদ্যোগ নিয়েছে। সূত্র: আরব নিউজ, আনাদোলু এজেন্সি বিডি-প্রতিদিন\/এমই","url":"https:\/\/www.bd-pratidin.com\/international-news\/2026\/02\/04\/1213103","date":1770218913000,"language":"bn","token_count":165,"source":"Bangladesh Pratidin"}
{"title":"দক্ষিণ এশিয়ায় সাক্ষরতার হারে সর্বনিম্নে পাকিস্তান","body":"দক্ষিণ এশিয়ায় সাক্ষরতার দিক থেকে এখনও সর্বনিম্ন অবস্থানেই রয়েছে পাকিস্তান। দেশটিতে পড়তে ও লিখতে পারেন ১০ বছর ও তদূর্ধ্ব বয়সি জনগোষ্ঠীর মাত্র ৬৩ শতাংশ। সোমবার (২ ফেব্রুয়ারি) দেশটির পরিসংখ্যান ব্যুরো (পিবিএস) এবং বিশ্বব্যাংকের তথ্যের উপর ভিত্তি করে ফ্রি অ্যান্ড ফেয়ার ইলেকশন নেটওয়ার্ক (এফএএফইএন) এর পর্যালোচনায় এমন তথ্য উঠে এসেছে। প্রতিবেদন অনুসারে, ২০১৮-১৯ সাল থেকে পাকিস্তান সাক্ষরতার ক্ষেত্রে মাত্র তিন শতাংশের সামান্য উন্নতি করেছে। যা সাংবিধানিক এবং আন্তর্জাতিক প্রতিশ্রুতি সত্ত্বেও শিক্ষা খাতে ধীর অগ্রগতি তুলে ধরছে। তথ্যানুসারে ২০১৮-২০১৯ সালে পাকিস্তানের সাক্ষরতার হার ছিল ৬০ শতাংশ, যা ২০২৪-২০২৫ সালে বেড়ে ৬৩ শতাংশে দাঁড়িয়েছে। প্রায় ছয় বছরে মাত্র তিন শতাংশ পয়েন্ট অগ্রগতিকে বিশ্লেষকরা ২৪ কোটির বেশি জনসংখ্যার দেশের জন্য ‘উদ্বেগজনকভাবে ধীরগতির’ বলে মন্তব্য করেছেন। আঞ্চলিক তুলনায় মালদ্বীপে প্রাপ্তবয়স্ক সাক্ষরতার হার ৯৮ শতাংশের বেশি। এছাড়াও শ্রীলঙ্কা এই হার ৯৩ শতাংশ, ভারতে ৮৭ শতাংশ ও বাংলাদেশে ৭৯ শতাংশ। নেপালের সাক্ষরতার হার ৬৮ শতাংশ এবং ভুটানের ৬৫ শতাংশ। দক্ষিণ এশিয়ার গড় সাক্ষরতার হার ৭৮ শতাংশ, যা পাকিস্তানের তুলনায় ১৫ শতাংশ পয়েন্ট বেশি। প্রতিবেদনে পাকিস্তানের ভেতরেও তীব্র বৈষম্যের চিত্র উঠে এসেছে। পুরুষদের সাক্ষরতার হার ৭৩ শতাংশ হলেও নারীদের ক্ষেত্রে তা মাত্র ৫৪ শতাংশ। প্রদেশ-ভিত্তিক হিসাবে পাঞ্জাবে সাক্ষরতার হার সর্বোচ্চ ৬৮ শতাংশ। সিন্ধু ও খাইবার পাখতুনখোয়া উভয় প্রদেশেই এই হার ৫৮ শতাংশ। সবচেয়ে কম সাক্ষরতার হার বেলুচিস্তানে, ৪৯ শতাংশ। ১৫ থেকে ২৪ বছর বয়সিদের যুব সাক্ষরতার হার ৭৭ শতাংশ হলেও, ১৫ বছর ও তদূর্ধ্ব বয়সিদের সামগ্রিক প্রাপ্তবয়স্ক সাক্ষরতার হার মাত্র ৬০ শতাংশ। এতে বয়স্ক জনগোষ্ঠীর মধ্যে শিক্ষা ও দক্ষতার ঘাটতি স্পষ্টভাবে প্রতিফলিত হয়েছে। এফএএফইএন বলছে, জরিপে ‘শিক্ষিত‘ বলতে এমন ব্যক্তিকে বোঝানো হয়েছে, যার বয়স ১০ বছর বা তার বেশি এবং যিনি একটি সাধারণ বাক্য পড়তে ও বুঝতে পারেন এবং একটি সাধারণ বাক্য লিখতে সক্ষম। পর্যবেক্ষণ সংস্থা নীতিনির্ধারকদের শিক্ষা সংস্কারকে অগ্রাধিকার দেওয়ার, লিঙ্গ এবং আঞ্চলিক বৈষম্য মোকাবেলা করারর পাশাপাশি সাংবিধানিক এবং বিশ্বব্যাপী শিক্ষা লক্ষ্য পূরণের জন্য অগ্রগতি ত্বরান্বিত করার আহ্বান জানিয়েছে। বিডি প্রতিদিন\/কামাল","url":"https:\/\/www.bd-pratidin.com\/international-news\/2026\/02\/02\/1212439","date":1770047603000,"language":"bn","token_count":294,"source":"Bangladesh Pratidin"}
{"title":"বিক্ষোভের উসকানিদাতাদের বিরুদ্ধে কঠোর পদক্ষেপ নিতে যাচ্ছে ইরান","body":"ইরানে সম্প্রতি সরকারবিরোধী বিক্ষোভের নেপথ্যে থাকা উসকানিদাতাদের কঠোর হুঁশিয়ারি দিয়ে রবিবার দেশটির বিচার বিভাগীয় প্রধান গোলাম হোসেন মোহসেনি এজেয়ি জানিয়েছেন, যারা বিক্ষোভে ইন্ধন জুগিয়েছে এবং বিশৃঙ্খলা সৃষ্টি করেছে, সামান্যতম নমনীয়তা দেখানো হবে না তাদের বিচারের ক্ষেত্রে। ইরানে জীবনযাত্রার উচ্চমূল্য ও ক্রমবর্ধমান মুদ্রাস্ফীতির প্রতিবাদে যে বিক্ষোভ শুরু হয়েছিল, তা দ্রুতই ইসলামি প্রজাতন্ত্রের ধর্মীয় নেতৃত্বের বিরুদ্ধে একটি বড় ধরনের আন্দোলনে রূপ নেয়। একে গত কয়েক বছরের মধ্যে ইরানের নেতৃত্বের জন্য সবচেয়ে বড় চ্যালেঞ্জ হিসেবে দেখা হচ্ছে। ইরানের সরকারি বার্তা সংস্থা মিজান অনলাইন জানিয়েছে, এজেয়ি জানিয়েছেন যে, দাঙ্গা, সন্ত্রাসবাদ এবং সহিংসতার মূল হোতাদের দ্রুততম সময়ের মধ্যে বিচারের আওতায় এনে দোষী সাব্যস্ত হলে উপযুক্ত সাজা দেওয়া এখন জনগণের দাবি। বিক্ষোভ প্রশমিত করতে সরকারের পক্ষ থেকে কঠোর দমন-পীড়ন এবং দেশজুড়ে ইন্টারনেট সেবা বিচ্ছিন্ন করে দেওয়ার কয়েক দিন পর এই মন্তব্য করলেন বিচার বিভাগীয় প্রধান। তিনি তদন্ত কর্মকর্তাদের নির্দেশ দিয়েছেন, যেন সর্বোচ্চ গুরুত্বের সাথে প্রতিটি ঘটনার তদন্ত করা হয় এবং অপরাধীদের চিহ্নিত করা হয়। বিচার বিভাগীয় প্রধান এজেয়ি বক্তব্যের শেষ পর্যায়ে জোর দিয়ে বলেছেন, যারা অস্ত্র হাতে তুলে নিয়েছে, মানুষ হত্যা করেছে কিংবা অগ্নিসংযোগ ও ধ্বংসযজ্ঞের মাধ্যমে জনজীবন বিপন্ন করেছে, তাদের বিচার হবে আপসহীনভাবে। ন্যায়ের স্বার্থেই এই অপরাধীদের কঠোরতম শাস্তি নিশ্চিত করা হবে বলে দৃঢ় প্রত্যয় ব্যক্ত করেন তিনি। এদিকে, ভারতে নিযুক্ত ইরানের কনসাল জেনারেল সাঈদ রেজা মোসায়েব মোতলাঘ মন্তব্য করেছেন যে, ইরান কোনো বিদেশি হুমকিতে ভয় পায় না এবং দেশটির সর্বোচ্চ নেতা আয়াতুল্লাহ আলি খামেনি বাংকারে লুকিয়ে নেই। শনিবার ভারতীয় সংবাদমাধ্যম এনডিটিভিকে দেওয়া এক সাক্ষাৎকারে তিনি এসব কথা বলেন। মুম্বাইয়ে অবস্থানরত এই কূটনীতিক জানান, যুক্তরাষ্ট্রসহ কিছু দেশের চাপ ও নিষেধাজ্ঞার মধ্যেও ইরান যেকোনো ধরনের আগ্রাসন মোকাবিলায় পুরোপুরি প্রস্তুত। তার ভাষায়, দেশের সর্বোচ্চ নেতা নিয়মিতভাবে প্রয়োজনীয় সব বৈঠক করছেন এবং রাষ্ট্র পরিচালনায় সক্রিয় আছেন। নিরাপত্তার স্বার্থে তাকে সুরক্ষা দেওয়া হচ্ছে, তবে তিনি কোনো বাংকার বা গোপন আশ্রয়ে লুকিয়ে নেই। সাম্প্রতিক অভ্যন্তরীণ অস্থিরতা প্রসঙ্গে কনসাল জেনারেল দাবি করেন, বিদেশি গোয়েন্দা সংস্থাগুলো ইরানে বিক্ষোভ উসকে দেওয়ার চেষ্টা করেছে। শুরুতে নিরাপত্তা বাহিনী বিক্ষোভকারীদের প্রতি ধৈর্য ও সংযম দেখায়। তবে জানুয়ারির দ্বিতীয় সপ্তাহ থেকে বিদেশে অবস্থানরত কিছু গোষ্ঠীর নির্দেশে সহিংসতা ও নাশকতা শুরু হয় বলে তিনি অভিযোগ করেন। এতে সাধারণ মানুষ ও সরকারি সম্পদের ক্ষয়ক্ষতি হয়। যুক্তরাষ্ট্রের সামরিক তৎপরতা, যেমন বিমানবাহী রণতরী পাঠানো প্রসঙ্গে মোতলাঘ বলেন, ইরান অতীতেও আগ্রাসন প্রতিহত করেছে। উদাহরণ হিসেবে তিনি গত বছর ইসরায়েলের সঙ্গে ১২ দিনের সংঘাতের কথা উল্লেখ করেন। তার ভাষায়, কোনো শক্তি আক্রমণ করলে ইরান পূর্ণ শক্তিতে আত্মরক্ষা করবে। সূত্র: এনডিটিভি, টাইমস অব ইসরায়েল, আল-আরাবিয়া বিডি প্রতিদিন\/এএম","url":"https:\/\/www.bd-pratidin.com\/international-news\/2026\/01\/26\/1209461","date":1769422120000,"language":"bn","token_count":383,"source":"Bangladesh Pratidin"}
{"title":"রাজধানীর ৫ জায়গায় কঠোর আইন কার্যকর রবিবার, অমান্য করলেই জরিমানা-কারাদণ্ড","body":"রাজধানীর পাঁচ এলাকায় শব্দদূষণ রোধে কঠোর আইন প্রয়োগের ঘোষণা দিয়েছে ঢাকা মহানগর পুলিশ (ডিএমপি)। হযরত শাহজালাল আন্তর্জাতিক বিমানবন্দর এলাকা, গুলশান, বনানী, বারিধারা ও নিকেতন এলাকায় হর্ন বাজালেই সর্বোচ্চ ১০ হাজার টাকা জরিমানা অথবা তিন মাস পর্যন্ত কারাদণ্ডের বিধান কার্যকর করা হচ্ছে। আগামী রবিবার থেকে কার্যকর করা হবে এই আইন। ডিএমপি কমিশনার এস এম সাজ্জাত আলীর স্বাক্ষরিত এক গণবিজ্ঞপ্তিতে জানানো হয়, শব্দদূষণ (নিয়ন্ত্রণ) বিধিমালা, ২০০৬ অনুযায়ী এসব এলাকায় হর্ন বাজানো দণ্ডনীয় অপরাধ। আগামী রবিবার (২৫ জানুয়ারি) থেকে ডিএমপির ট্রাফিক বিভাগ এ সংক্রান্ত আইন কঠোরভাবে বাস্তবায়ন করবে। বিজ্ঞপ্তিতে বলা হয়েছে, গত বছরের সেপ্টেম্বর মাসে হযরত শাহজালাল আন্তর্জাতিক বিমানবন্দর এলাকা এবং বিমানবন্দরের উত্তর-দক্ষিণে দেড় কিলোমিটার সড়ক-স্কলাস্টিকা স্কুল থেকে হোটেল লে মেরিডিয়ান পর্যন্ত অংশকে ‘নীরব এলাকা’ ঘোষণা করা হয়। একই সঙ্গে গুলশান, বনানী, বারিধারা ও নিকেতনকেও নীরব এলাকা হিসেবে অন্তর্ভুক্ত করা হয়। আইন বাস্তবায়নের অংশ হিসেবে সিভিল এভিয়েশন অথরিটির আওতাধীন সড়ক ও পার্কিং এলাকায় নিয়ম ভঙ্গকারী যানবাহনের বিরুদ্ধে ব্যবস্থা নেওয়া হবে। পাশাপাশি পরিবেশ অধিদপ্তর, বিআরটিএ, সিভিল এভিয়েশন, ঢাকা উত্তর সিটি করপোরেশন ও ডিএমপির প্রতিনিধিদের সমন্বয়ে ম্যাজিস্ট্রেটের উপস্থিতিতে বিশেষ ভ্রাম্যমাণ আদালত পরিচালনা করা হবে। এ বিষয়ে ডিএমপির উপকমিশনার (মিডিয়া) তালেবুর রহমান বলেন, ‘আইনটি আগেই ঘোষণা করা হয়েছিল। তবে ২৫ জানুয়ারি থেকে এটি কঠোরভাবে বাস্তবায়ন করা হবে। কেউ নিয়ম ভাঙলে তার বিরুদ্ধে আইনানুগ ব্যবস্থা নেয়া হবে।’ নীরব এলাকা কার্যকরভাবে বাস্তবায়নের মাধ্যমে নগরবাসীকে স্বস্তি দেয়াই এই উদ্যোগের মূল লক্ষ্য বলে জানিয়েছে পুলিশ। বিডি-প্রতিদিন\/তানিয়া","url":"https:\/\/www.bd-pratidin.com\/national\/2026\/01\/21\/1207381","date":1768977269000,"language":"bn","token_count":216,"source":"Bangladesh Pratidin"}
{"title":"নিজের প্রাণনাশের আশঙ্কা প্রকাশ করে ইরানকে কড়া হুঁশিয়ারি ট্রাম্পের","body":"যুক্তরাষ্ট্র এবং ইরানের মধ্যে উত্তেজনা বেড়েই চলেছে। চলমান উত্তেজনার মধ্যে মার্কিন প্রেসিডেন্ট ডোনাল্ড ট্রাম্প আশঙ্কা প্রকাশ করেছেন তিনি খুন হতে পারেন! তিনি জানান, যদি তাকে হত্যা করে, তবে পৃথিবীর মানচিত্র থেকে ইরানকে মুছে দেবে যুক্তরাষ্ট্র। ইরান ইতিমধ্যেই যুক্তরাষ্ট্রকে কড়া হুঁশিয়ারি দিয়ে বলেছে, ইরানের সর্বোচ্চ ধর্মীয় নেতা আয়াতুল্লাহ আলী খামেনির ওপর হামলা হলে ছেড়ে কথা বলবে না তেহরান। সে দেশের প্রেসিডেন্ট মাসুদ পেজেশকিয়ান থেকে ইরানের সামরিক বাহিনী— একই সুরে বার্তা দিয়ে চলেছে। তার মধ্যেই ট্রাম্প নিজের প্রাণহানির আশঙ্কা করলেন। সংবাদসংস্থা অ্যাসোসিয়েট প্রেসের প্রতিবেদন অনুযায়ী, এক সাক্ষাৎকারে ট্রাম্প বলেছেন, ‘‘আমার দৃঢ় নির্দেশ আছে, যা কিছু ঘটুক তাদের (ইরানকে) পৃথিবীর বুক থেকে মুছে ফেলতে হবে।’’ তার আগেই ট্রাম্পের এক বিবৃতি প্রকাশ্যে এসেছিল। সেই বিবৃতিতে মার্কিন প্রেসিডেন্ট দাবি করেছিলেন, তিনি তার উপদেষ্টাদের নির্দেশ দিয়েছেন, যদি তার ওপর হামলার কোনও প্রচেষ্টার নেপথ্যে ইরানের জড়িত থাকার প্রমাণ মেলে, তবে ইরানকে নিশ্চিহ্ন করতে হবে। উল্লেখ্য, দিন দুয়েক আগে ইরানের সর্বোচ্চ ধর্মীয় নেতা আয়াতুল্লাহ আলী খামেনির নিন্দা করে ট্রাম্প বলেছিলেন, ‘‘উনি অসুস্থ মানুষ। তার উচিত মানুষ হত্যা না-করে, নিজের দেশকে সঠিক ভাবে পরিচালনা করা।’’ ট্রাম্প এ-ও বলেন, ইরানের নতুন নেতৃত্ব খোঁজার সময় এসেছে। মার্কিন প্রেসিডেন্টের এমন মন্তব্য ভাল ভাবে নেয়নি তেহরান। ইরানের প্রেসিডেন্ট জানান, তাদের দেশের অর্থনৈতিক দুর্দশার নেপথ্যে রয়েছে আমেরিকা ও তার বন্ধু দেশগুলির শত্রুতা ও ‘অমানবিক’ নিষেধাজ্ঞা। তিনি বলেন, ‘‘দেশের সর্বোচ্চ নেতার প্রতি যে কোনও অবমাননা আসলে সমগ্র জাতির বিরুদ্ধে সর্বাত্মক যুদ্ধের সমান।’’ এদিকে, ট্রাম্পকে হুঁশিয়ারি দিয়ে ইরানের সেনাবাহিনীর মুখপাত্র জেনারেল আবুলফজল শেখারচি মঙ্গলবার বলেন, ইরানের সর্বোচ্চ নেতা আয়াতুল্লাহ আলী খামেনির দিকে আগ্রাসনের হাত বাড়ানো হলে, আমরা শুধু সেই হাতটিই কেটে ফেলব না বরং বিশ্বে আগুন ধরিয়ে দেব। সূত্র: আনন্দবাজার বিডি প্রতিদিন\/নাজিম","url":"https:\/\/www.bd-pratidin.com\/international-news\/2026\/01\/22\/1207755","date":1769036308000,"language":"bn","token_count":256,"source":"Bangladesh Pratidin"}
{"title":"২৫ জানুয়ারি এনআইডি সংশোধন কার্যক্রম চালুর সিদ্ধান্ত","body":"জাতীয় পরিচয়পত্র (এনআইডি) সংশোধন কার্যক্রম আগামী ২৫ জানুয়ারি থেকে চালু করার সিদ্ধান্ত নিয়েছে নির্বাচন কমিশন (ইসি)। বৃহস্পতিবার জাতীয় পরিচয় নিবন্ধন অনুবিভাগের মহাপরিচালক এ এস এম হুমায়ুন কবীর বিষয়টি জানিয়েছেন। তিনি বলেন, গণভোট ও সংসদ নির্বাচনের ভোটার তালিকা চূড়ান্ত করতে এনআইডি সংশোধন (কতিপয় সংশোধন ব্যতীত) কার্যক্রম বন্ধ রাখা হয়েছিল। আগামী ২৫ জানুয়ারি তা আবার পুরোদমে চালু করা হবে। বিডি প্রতিদিন\/আরাফাত","url":"https:\/\/www.bd-pratidin.com\/national\/2026\/01\/22\/1207863","date":1769073105000,"language":"bn","token_count":59,"source":"Bangladesh Pratidin"}
{"title":"বেকহামের জার্সি উপহারে উচ্ছ্বসিত সামান্থা","body":"সম্প্রতি ভারত সফরে এসেছেন ফুটবল কিংবদন্তি ও ইউনিসেফ শুভেচ্ছাদূত ডেভিড বেকহাম।​​​​​​ তিনি মুম্বাইয়ে মেটা ইন্ডিয়া আয়োজিত এক অনুষ্ঠানে অংশ নেন। সেখানে উপস্থিত ছিলেন দক্ষিণী চিত্রাভিনেত্রী সামান্থা রুথ প্রভু। অনুষ্ঠানের ফাঁকে তারা তাদের সমাজসেবামূলক কাজ নিয়ে আলোচনা করেন। বেকহামের সঙ্গে সেখানে নানা বিষয়ে কথা বলেন সামান্থা। অনুষ্ঠানের পর সামান্থা সোশ্যাল মিডিয়ায় একটি ভিডিও পোস্ট করেন তিনি। পোস্টে তিনি এই কিংবদন্দি ফুটবলারের প্রশংসায় পঞ্চমুখ হন। সাক্ষাতে বেকহাম তার মালিকানাধিন ইন্টার মিয়ামির একটি জার্সি সামান্থাকে উপহার দেন। ভিডিওতে সামান্থা বলেন, আমি অনেক বার বলেছি যে, একজন ভালো মেন্টর খুঁজে পাওয়া কতটা গুরুত্বপূর্ণ। আর আমি বলতে পারি, এই ব্যক্তিটি, যাকে আজ আমি সাক্ষাৎ করতে যাচ্ছি, সত্যিই প্রতিটি দিক থেকে অনুপ্রেরণামূলক। বেকহামের সঙ্গে সাক্ষাতের পর অভিনেত্রী বলেন, ডিসিপ্লিনে পূর্ণ, এক অসাধারণ বাবা, অসাধারণ স্বামী, কমিউনিটির জন্য এক বিশাল স্তম্ভ, আর যদি আপনি মেন্টর খুঁজেন, তাহলে আমি মনে করি, তিনি হচ্ছেন সেই ব্যক্তি, যাকে আপনার অনুসরণ করা উচিত। ভারত সফরের সময়ে বিষাখাপত্তনমে স্কুলশিশুদের সঙ্গে সময় কাটান ডেভিড বেকহাম। এছাড়া মুম্বাইয়ে একটি হোটেলে ‘দাল কি চাট’ তৈরি শেখেন। সামাজিকমাধ্যমে ভারত সফর নিয়ে তিনি লিখেছেন, এত মানুষের ভালোবাসা এবং সদয় আচরণে আমি মুগ্ধ। ধন্যবাদ আমার ঐতিহ্যবাহী অভ্যর্থনা এবং দাল কি চাট শেখানোর জন্য। মুম্বাইয়ে কিছু সুন্দর স্মৃতি তৈরি করছি। উল্লেখ্য, বিশ্বের অন্যতম জনপ্রিয় ফুটবলার ডেভিড বেকহাম ইংল্যান্ডের সাবেক ফুটবল অধিনায়ক এবং বর্তমানে ইউনিসেফের শুভেচ্ছাদূত হিসেবে কাজ করছেন। এদিকে, জনপ্রিয় তেলুগু অভিনেত্রী সামান্থা রুথ প্রভু। সবশেষ তাকে প্রাইম ভিডিওর ওয়েব সিরিজ ‘সিটাডেল: হানি বানী’তে দেখা গেছে। এ ছাড়া চলতি মুক্তির অপেক্ষায় থাকা ‘শুভম’ ছবিতে তিনি যুক্ত আছেন প্রযোজক হিসেবে। বিডি প্রতিদিন\/কামাল","url":"https:\/\/www.bd-pratidin.com\/entertainment\/2025\/11\/30\/1185862","date":1764496338000,"language":"bn","token_count":242,"source":"Bangladesh Pratidin"}
{"title":"ভালোবাসা দিবস ঘিরে নীহার লিখনের নতুন গান","body":"ভালোবাসা দিবসকে সামনে রেখে 'তাকে আর খুঁজি নাই' শিরোনামের নতুন গান গেয়েছেন সংগীতশিল্পী নীহার লিখন। গাওয়ার পাশাপাশি গানটির কথা ও সুরও লিখন নিজেই করেছেন; সংগীত আয়োজন করেছেন ইয়ার হোসেন। এছাড়া গানটির মিউজিক ভিডিও পরিচালনা করেছেন রাফছান জানী। ভিডিওতে নীহার লিখনের সঙ্গে অভিনয় করেছেন অর্পা তালুকদার। গানটি নীহার লিখনের অফিসিয়াল ইউটিউব চ্যানেলের পাশাপাশি ফেইসবুক, স্পটিফাই, অ্যাপল মিউজিকসহ বিভিন্ন ডিজিটাল স্ট্রিমিং প্ল্যাটফর্মে প্রকাশ পাবে। নতুন কাজটি নিয়ে আশাবাদী নীহার লিখন। তিনি বলেন, গান নিয়ে বলার চেয়ে বরং অপেক্ষাই বেশি আমার। কোনো গান করার সময় একধরনের মধুর শঙ্কাতেই থাকি, যখন লিরিক্স লিখি বা সুর ভাবি তখনও মনে হয় শ্রোতা কিভাবে নেবে গানটি। আমি আমার দুর্বলতা আর শক্তির জায়গাগুলো জানি। সেসব বিবেচনায় রেখেই গান লেখা, সুর করা ও গাওয়ার চেষ্টা করি। নিজের কাজে আনন্দ পাই শ্রোতারাও যদি সেই আনন্দে একাত্ম হন, সেটাই সবচেয়ে বড় প্রাপ্তি। এই শিল্পী বলেন, তাকে আর খুঁজি নাই' গানটিতে তার কাজের দর্শন ও ভাবনা ফুটে উঠেছে। ভবিষ্যৎ পরিকল্পনার কথা জানিয়ে লিখন বলেন, যতদিন ভালো লাগে, ততদিনই কাজ করে যেতে চাই। শিল্পোমানসমৃদ্ধ গান গাইতে ও লিখতে চাই। এর আগেও নীহার লিখনের লেখা, সুর ও কণ্ঠে প্রকাশ হয়েছে একাধিক মৌলিক গান। যেগুলো জি-সিরিজ, ঈগল মিউজিকসহ বিভিন্ন লেবেল থেকে প্রচার হয়েছে। এই গানটি প্রযোজনা করেছে ‘নকশাঘর লিমিটেড’। ‘বাবার ছায়া মুখ’, ‘অস্থিরতা’, ‘কাগজের জাহাজ’, ‘আমি ধরবো হাত তোমারই’, ‘অশরীরী মেঘ’ হল লিখনের আরও কিছু গান। এছাড়াও লালন, রাধারমণসহ বিভিন্ন ধরনের লোকসংগীতও করে থাকেন লিখন। বিডি-প্রতিদিন\/আব্দুল্লাহ","url":"https:\/\/www.bd-pratidin.com\/entertainment\/2026\/02\/04\/1212881","date":1770183140000,"language":"bn","token_count":221,"source":"Bangladesh Pratidin"}
{"title":"কনার নতুন ছবি ঘিরে জল্পনা, মেহেদি-আংটি নিয়ে রহস্য","body":"দেশের জনপ্রিয় সংগীতশিল্পী দিলশাদ নাহার কনা। গানের পাশাপাশি সামাজিক যোগাযোগমাধ্যমেও সরব উপস্থিতি তার। ভক্ত-অনুরাগীদের সঙ্গে বিভিন্ন মুহূর্ত ভাগ করে নেন তিনি। গত বুধবার অফিশিয়াল ফেসবুক পেজে একটি ছবি পোস্ট করেছেন গায়িকা, যা নতুন করে এক জল্পনা উসকে দিয়েছে। ছবিতে দেখা যাচ্ছে, সবুজ শাড়ি পরা কনার দুই হাতে সুন্দর করে মেহেদি লাগানো এবং খোঁপায় ফুল। ছবিটির ক্যাপশনে লিখেছেন, আমার হাতে মেহেন্দি। সঙ্গে জুড়ে দিয়েছেন ‌‘লাভ’ ইমোজি। এর পরদিন আরও একটি ছবি প্রকাশ করেন কনা। তাতে দেখা যায়, মেহেদি রাঙা হাত, অনামিকায় আংটি। সে হাতটি ধরে রেখেছেন অন্য কেউ! এরপরই রহস্য ঘনীভূত হয়। হঠাৎ মেহেদি-আংটি ঘিরে চর্চা শুরু, তবে কি কোনো সুখবর দিচ্ছেন গায়িকা? তার সেসব পোস্টে অনেকেই শুভেচ্ছাবার্তা জানাচ্ছেন। এ বিষয়ে গণমাধ্যমকে কনা বলেন, এখন কিছুই বলতে চাচ্ছি না। থাকুক না রহস্য। সঠিক সময় আসলে সবাই জানতে পারবে। গায়িকার কথায় কিন্তু রহস্য জিইয়ে রইল। এদিকে, সদ্যই অন্তর্জালে উন্মুক্ত হয়েছে বিকেএসপির প্রথম থিম সং। যেখানে কণ্ঠ দিয়েছেন কনা। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/12\/05\/1187900","date":1764914924000,"language":"bn","token_count":148,"source":"Bangladesh Pratidin"}
{"title":"যেসব কারণে বাতিল হবে পোস্টাল ব্যালট","body":"ভোট দেওয়ার পর ঘোষণাপত্র, স্বাক্ষর ছাড়া গণভোট ও সংসদ নির্বাচনের পোস্টাল ব্যালট পাঠালে তা বাতিল করবে নির্বাচন কমিশন (ইসি)। এছাড়াও আরও সাতটি কারণে পোস্টাল ব্যালট বাতিল করবে সংস্থাটি। ইসির উপ-সচিব মোহাম্মদ মনির হোসেন ইতিমধ্যে এমন সিদ্ধান্তের চিঠি সকল রিটার্নিং কর্মকর্তাদের পাঠিয়েছেন। এতে বলা হয়েছে, বৈধ ব্যালট পেপারসমূহ জাতীয় সংসদের ক্ষেত্রে প্রার্থীভিত্তিক এবং গণভোটের ক্ষেত্রে হ্যাঁ\/না ভিত্তিক আলাদা করার পর তা গণনা করতে হবে। তবে ইস্যুকৃত পোস্টাল ব্যালট, নিম্নলিখিত ক্ষেত্রে, প্রিজাইডিং অফিসার কোনো প্রার্থীর অনুকূলে গণনা করবেন না: (ক) খামের মধ্যে ঘোষণাপত্র না থাকলে; (খ) ঘোষণাপত্রে ভোটারের স্বাক্ষর না থাকলে; (গ) একাধিক প্রতীকে টিক বা ক্রস চিহ্ন দেওয়া হলে; (ঘ) কোনো প্রতীকে টিক বা ক্রস চিহ্ন দেওয়া না হলে; (ঙ) এমনভাবে টিক বা ক্রস চিহ্ন দেওয়া হয়েছে যে ভোটটি কোনো প্রার্থী\/প্রতীকের পক্ষে দেওয়া হয়েছে তা যুক্তিসঙ্গতভাবে নিশ্চিত করা যায় না; (চ) OCV (প্রবাসী) এর ক্ষেত্রে সংশ্লিষ্ট আসনে প্রতিদ্বন্দ্বী প্রার্থীদের প্রতীক ব্যতীত অন্য প্রতীকে টিক বা ক্রস চিহ্ন দেওয়া হলে; (ছ) ব্যালট পেপারে টিক বা ক্রস চিহ্ন ব্যতীত অন্য কোনো চিহ্ন প্রদান করা হলে। রিটার্নিং কর্মকর্তাদের পাঠানো চিঠিতে আরও বলা হয়েছে, গণনার সময় উপযুক্ত কারণে ঘোষিত জাতীয় সংসদ নির্বাচন ও গণভোটের অবৈধ বা বাতিল ব্যালট পেপারসমূহ একত্রে একটি নির্ধারিত খামে রেখে খামের ওপর সংখ্যা উল্লেখ করতে হবে। এছাড়া মোট অবৈধ বা বাতিল ব্যালটের সংখ্যা ফলাফল বিবরণীর নির্ধারিত স্থানে লিপিবদ্ধ করে ফলাফল বিবরণী প্রস্তুত করতে হবে। এদিকে কোনো আসনের পোস্টাল ব্যালট অধীনে ভোট গণনা শুরুর আগে সংশ্লিষ্ট রিটার্নিং অফিসারের নিকট না পৌঁছালে উক্ত পোস্টাল ব্যালট গণনার অন্তর্ভুক্ত হবে না। এছাড়া কোনো আদালতের আদেশে কোনো নির্দিষ্ট নির্বাচনী আসনের প্রার্থী তালিকায় পরিবর্তন ঘটলে উক্ত আসনের পোস্টাল ব্যালট গণনার প্রয়োজন হবে না (‘যথাসময়’ বলতে মোট পাঁচ দিন তথা ভোটগ্রহণের দিনসহ পূর্ববর্তী ৪ দিন সময়কে বোঝাবে)। বাতিল ব্যালটগুলো QR কোড ডুপ্লিকেট হওয়ার কারণে এবং ভোটার কর্তৃক পোস্টাল ব্যালট পাওয়ার পর খামের QR কোড স্ক্যান না করার কারণে বাতিল হওয়া ব্যালটের খামের সঙ্গে আলাদাভাবে সংরক্ষণ করতে হবে এবং তার হিসাব প্রকাশ করতে হবে। আগামী ১২ ফেব্রুয়ারি নির্বাচন অনুষ্ঠিত হবে। দেশের ভেতর থেকে ভোটের দায়িত্বে নিয়োজিত সরকারি চাকরিজীবী, কয়েদী ও আইন-শৃঙ্খলা বাহিনীর সদস্যরা এবং প্রবাসীরা মিলে পোস্টাল ব্যালটে ভোট দেওয়ার নিবন্ধন করেছেন ১৫ লাখ ৩৩ হাজার ভোটার। বিডি প্রতিদিন\/এএম","url":"https:\/\/www.bd-pratidin.com\/national\/2026\/01\/27\/1209816","date":1769495153000,"language":"bn","token_count":340,"source":"Bangladesh Pratidin"}
{"title":"স্বাধীনতার ঘোষণাপত্রের তিন আদর্শ বাস্তবায়িত হয়নি : মনির হায়দার","body":"প্রধান উপদেষ্টার বিশেষ সহকারী মনির হায়দার বলেছেন, ১৯৭১ সালের ১০ এপ্রিল স্বাধীনতার ঘোষণাপত্রে ঘোষিত তিনটি রাষ্ট্রীয় আদর্শ-সাম্য, মানবিক মর্যাদা ও সামাজিক ন্যায়বিচার ৫৪ বছরেও বাংলাদেশে বাস্তবায়িত হয়নি। রবিবার দুপুরে বিশ্ববিদ্যালয়ের সমাজবিজ্ঞান অনুষদের অডিটোরিয়ামে আসন্ন ত্রয়োদশ জাতীয় সংসদ নির্বাচন বিষয়ে প্রচার প্রচারণা সংক্রান্ত এক মতবিনিময় সভায় তিনি এ কথা বলেন। মনির হায়দার বলেন, স্বাধীনতার ঘোষণাপত্রে আমরা বিশ্ববাসীর সামনে অঙ্গীকার করেছিলাম-নতুন রাষ্ট্র হবে সাম্য, মানবিক মর্যাদা ও সামাজিক ন্যায়বিচারের রাষ্ট্র। কিন্তু দুর্ভাগ্যজনকভাবে রাষ্ট্র গঠনের পর সংবিধানের মূল নীতিতে সেই তিন আদর্শ সেভাবে প্রতিফলিত হয়নি। এটা ছিল জাতির জন্মলগ্নে ভুল ট্রেনে ওঠা। তিনি আরও বলেন, ১৯৭১ সালে জীবন ও রক্তের বিনিময়ে অর্জিত স্বাধীনতার মূল লক্ষ্য ছিল বৈষম্যহীন রাষ্ট্র প্রতিষ্ঠা। কিন্তু বাস্তবে কোনো সময়েই প্রত্যেক নাগরিকের জন্য সমান সুযোগ নিশ্চিত করা যায়নি। মানুষের মর্যাদা বারবার ক্ষুণ্ন হয়েছে এবং সামাজিক ন্যায়বিচার প্রতিষ্ঠা হয়নি। গণভোট প্রসঙ্গে মনির হায়দার বলেন, এটি হঠাৎ করে নেওয়া কোনো সিদ্ধান্ত নয়। এর পেছনে দীর্ঘ চিন্তাভাবনা ও প্রক্রিয়া রয়েছে। জনগণের মধ্যে যে অস্পষ্টতা রয়েছে, তা দূর করতেই এই আলোচনা। আজ আমরা শুধু বক্তৃতা শুনে চলে যাওয়ার জন্য এখানে আসিনি। আমাদের মধ্যে যেসব বিষয় অস্পষ্ট, সেগুলো পরিষ্কার করব। এরপর প্রত্যেকে নিজ নিজ জায়গা থেকে মানুষের কাছে সত্যটা পৌঁছে দেব। সাম্য, মানবিক মর্যাদা আর ইনসাফ প্রতিষ্ঠার জন্যই এই গণভোটের আয়োজন। এই গণভোটের মধ্য দিয়ে স্বাধীনতার ৫৪ বছরের আকাঙ্ক্ষা বাস্তবায়ন হবে। বিডি প্রতিদিন\/এমআই","url":"https:\/\/www.bd-pratidin.com\/national\/2026\/02\/01\/1211933","date":1769948325000,"language":"bn","token_count":208,"source":"Bangladesh Pratidin"}
{"title":"চট্টগ্রামের স্বপ্ন ভেঙে চ্যাম্পিয়ন রাজশাহী","body":"সবার আগে ফাইনাল নিশ্চিত করা চট্টগ্রাম রয়্যালসকে ৬৩ রানের বড় ব্যবধানে হারিয়ে শিরোপা নিশ্চিত করলো রাজশাহী ওয়ারিয়র্স। শুরুতে নেমে ২০ ওভারে ১৭৪ রান করে রাজশাহী। জবাবে ১১১ রানে থামে চট্টগ্রামের ইনিংস। এটা রাজশাহীর দ্বিতীয় বিপিএল শিরোপা। এর আগে বিপিএলের ২০১৯-২০ মৌসুমে রাজশাহী রয়্যালস নামে চ্যাম্পিয়ন হয়েছিল ফ্র্যাঞ্চাইজিটি। এদিকে, বিপিএলের ইতিহাসে সর্বোচ্চ চারবার চ্যাম্পিয়ন হয়েছে কুমিল্লা ভিক্টোরিয়ান্স। তিনবার শিরোপা জিতেছে ঢাকা। রাজশাহীর সমান দুবার করে চ্যাম্পিয়ন হয় বরিশাল। আর একবার শিরোপা জিতেছে রংপুর রাইডার্স। মিরপুর শের-ই বাংলা জাতীয় ক্রিকেট স্টেডিয়ামে টস জিতে রাজশাহীকে ব্যাট করার আমন্ত্রণ জানান চট্টগ্রামের অধিনায়ক শেখ মেহেদী হাসান। ব্যাটিংয়ে নেমে উড়ন্ত সূচনা পায় রাজশাহী। তানজিদের ঝড় ও সাহিবজাদার ধৈর্য্যশীল ব্যাটিংয়ে ওপেনিং জুটিতে আসে ৮৩ রান। ৩০ বলে ৩০ রান করে আউট হন ফারহান। দ্বিতীয় উইকেটে খেলতে নামা কেন উইলিয়ামসনকে সঙ্গে নিয়ে ৪৭ রানের জুটি গড়েন তানজিদ। শরিফুল ইসলামের বলে আউট হওয়ার আগে ১৫ বলে ২৪ রান করেন উইলিয়ামসন। এদিকে আপনতালে খেলতে থাকেন ওপেনার তানজিদ হাসান তামিম। ফিফটির পূরণের পর সেঞ্চুরিও তুলে নেন এই বাঁহাতি ব্যাটার। বিপিএলের এবারের আসরে এটা চতুর্থ সেঞ্চুরি। আর বিপিএলের ফাইনালে তৃতীয় ব্যাটার হিসেবে সেঞ্চুরির স্বাদ পেলেন তানজিদ। এর আগে ফাইনালে সেঞ্চুরি করেছিলেন ক্রিস গেইল ও তামিম ইকবাল। শেষ পর্যন্ত তানজিদের ইনিংস থামে ১০০ রানে। মাত্র ৬২ বলে খেলা তার এই অনবদ্য ইনিংসটি ছয়টি চার ও সাতটি ছয়ে সাজানো। আর দলনেতা নাজমুল হোসেন শান্তর ব্যাট থেকে আসে ১১ রান। এদিকে ৭ রানে অপরাজিত থাকেন জিমি নিশাম। চট্টগ্রাম রয়্যালসের সফল বোলার শরিফুল ইসলাম ও মুকিদুল ইসলাম। দুজনই দুটি করে উইকেটের দেখা পেয়েছেন। রান তাড়া করতে নেমে শুরুতেই চাপে পড়ে চট্টগ্রাম রয়্যালস। দলীয় ১৮ রানের মাথায় সাজঘরের ফেরেন দুই ব্যাটার। ১০ বলে ৯ রান করেন ওপেনার মোহাম্মদ নাঈম শেখ। আর ২ বল খেলে রানের খাতায় খুলতে পারেননি মাহমুদুল হাসান জয়। এরদিকে হাসান নেওয়াজের ব্যাট থেকে আসে ৭ বলে ১১ রান। চতুর্থ উইকেটে ব্যাট করতে নামেন উইকেটরক্ষক ব্যাটার জাহিদুজ্জামান। তাকে নিয়ে কিছুক্ষণ লড়াই চালিয়ে মির্জা বেগ। কিন্তু দুজনের ধীরগতির ব্যাটিংয়ের কারণে ম্যাচটি চট্টগ্রামের হাতের নাগালের বাইরে চলে যায়। ১৩ বলে ১১ রান করে আউট হন জাহিদুজ্জামান। আর আউট হওয়ার আগে ৩৬ বলে ৩৯ রান করেন মির্জা বেগ। বিডি-প্রতিদিন\/আশফাক","url":"https:\/\/www.bd-pratidin.com\/sports\/2026\/01\/23\/1208385","date":1769183490000,"language":"bn","token_count":331,"source":"Bangladesh Pratidin"}
{"title":"ঝুঁকিপূর্ণ ভোটকেন্দ্রে সিসিটিভি স্থাপনে ৭১ কোটি ৯৮ লাখ টাকা বরাদ্দ","body":"আসন্ন ত্রয়োদশ জাতীয় সংসদ নির্বাচন ও গণভোটকে সামনে রেখে সারা দেশে ২১ হাজার ৯৪৬টি অতি গুরুত্বপূর্ণ ও ঝুঁকিপূর্ণ ভোটকেন্দ্রে সিসিটিভি ক্যামেরা স্থাপনের জন্য ৭১ কোটি ৯৮ লাখ ২৮ হাজার টাকা বিশেষ বরাদ্দ দিয়েছে সরকার। মঙ্গলবার প্রশাসনিক পুনর্বিন্যাস সংক্রান্ত জাতীয় বাস্তবায়ন কমিটির (নিকার) ১১৯তম সভা শেষে রাজধানীর ফরেন সার্ভিস একাডেমিতে আয়োজিত ব্রিফিংয়ে এ তথ্য জানান প্রধান উপদেষ্টার উপ-প্রেস সচিব আবুল কালাম আজাদ মজুমদার। ব্রিফিংয়ে প্রধান উপদেষ্টার প্রেস সচিব শফিকুল আলম উপস্থিত ছিলেন। আজাদ মজুমদার বলেন, সারা দেশে প্রায় ৪২ হাজার ভোটকেন্দ্রের মধ্যে ৬ হাজার ৫৫২টি কেন্দ্রে আগে থেকেই সিসিটিভি ক্যামেরা রয়েছে। বাকি কেন্দ্রগুলোতে নতুন করে ক্যামেরা স্থাপন করা হচ্ছে। এর মধ্যে ২১ হাজার ৯৪৬টি কেন্দ্রকে অতি গুরুত্বপূর্ণ ও ঝুঁকিপূর্ণ হিসেবে চিহ্নিত করা হয়েছে। এসব কেন্দ্রে সিসিটিভি বসানোর জন্য অর্থ মন্ত্রণালয় থেকে বিশেষ এই বরাদ্দ দেওয়া হয়েছে। তিনি জানান, বরাদ্দের আওতায় প্রতিটি ঝুঁকিপূর্ণ কেন্দ্রে কমপক্ষে ছয়টি করে সিসিটিভি ক্যামেরা স্থাপন করা হবে। ঝুঁকিপূর্ণ তালিকার বাইরে থাকা কেন্দ্রগুলোতে স্থানীয় প্রশাসন, সিটি করপোরেশন ও জেলা প্রশাসনের নিজস্ব অর্থায়নে ক্যামেরা বসানো হচ্ছে। ইতিমধ্যে সব জেলায় এই কার্যক্রম শুরু হয়েছে এবং অনেক এলাকায় তা দ্রুতগতিতে এগোচ্ছে। উপ-প্রেস সচিব আরও জানান, কয়েকটি জেলায় প্রায় শতভাগ ভোটকেন্দ্রে সিসিটিভি স্থাপন সম্পন্ন হয়েছে। এর মধ্যে গাজীপুর জেলা উল্লেখযোগ্য। গাজীপুরে মোট ৯৩৫টি ভোটকেন্দ্রের মধ্যে ৪৪৭টি ঝুঁকিপূর্ণ হিসেবে চিহ্নিত করা হয়েছে। এসব কেন্দ্রের অধিকাংশে ইতিমধ্যে বিশেষ বরাদ্দের আওতায় সিসিটিভি স্থাপন করা হয়েছে। বাকি কেন্দ্রগুলোতেও আগামী ৩১ জানুয়ারির মধ্যে ক্যামেরা স্থাপন সম্পন্ন হবে বলে আশা প্রকাশ করেন তিনি। আজাদ মজুমদার বলেন, সারা দেশে ২৯৯টি ভোটকেন্দ্র শনাক্ত করা হয়েছে, যেখানে বিদ্যুৎ সংযোগ নেই। এসব কেন্দ্রে সৌর বিদ্যুৎ সরবরাহের উদ্যোগ নেওয়া হয়েছে। পাশাপাশি প্রশাসনকে নির্দেশ দেওয়া হয়েছে, প্রয়োজনে জেনারেটরের মাধ্যমে হলেও ভোটের দিন বিদ্যুৎ সরবরাহ নিশ্চিত করতে হবে। বিডি প্রতিদিন\/এমআই","url":"https:\/\/www.bd-pratidin.com\/national\/2026\/01\/20\/1207112","date":1768913280000,"language":"bn","token_count":265,"source":"Bangladesh Pratidin"}
{"title":"ক্লাব বিশ্বকাপ আয়োজনে আগ্রহী ব্রাজিল","body":"দুইবার ছেলেদের ফুটবল বিশ্বকাপ আয়োজন করেছে ব্রাজিল। মেয়েদের বিশ্বকাপের আগামী আসরের স্বাগতিক তারা। এবার তাদের ভাবনায় ক্লাব বিশ্বকাপ। ২০২৯ ফিফা ক্লাব বিশ্বকাপ আয়োজনে আগ্রহী দেশটি। নিজেদের আগ্রহের কথা আনুষ্ঠানিকভাবে ফিফাকে জানিয়েছে তারা। রিও দে জেনেইরোতে ফিফা সভাপতি জিয়ান্নি ইনফান্তিনোর সঙ্গে বৈঠকে এই প্রস্তাব দেওয়া হয় ব্রাজিলিয়ান ফুটবল কনফেডারেশনের পক্ষ থেকে। আগামী বছরের নারী বিশ্বকাপের প্রস্তুতি দেখতে ব্রাজিলে গিয়েছেন ফিফা সভাপতি। আগামী বছরের জুন-জুলাইয়ে ব্রাজিলের ৮টি শহরে হবে বিশ্বকাপ। এর ফাঁকেই ক্লাব বিশ্বকাপ আয়োজন নিয়ে আলোচনা করেছে দুই পক্ষ। ব্রাজিলের ফেডারেশনের সভাপতি সামির শৌদ গত বছরই বলেছিলেন, ২০২৯ ক্লাব বিশ্বকাপ তারা আয়োজন করতে চান। এবার আনুষ্ঠানিকভাবে প্রস্তাব গেল। নতুন আঙ্গিকে বড় পরিসরে ক্লাব বিশ্বকাপের প্রথম আসর গত বছর অনুষ্ঠিত হয় যুক্তরাষ্ট্রে। সেই আসরের জন্য কোনো বিডিং পদ্ধতি ছিল না। ফিফাই বেছে নিয়েছিল স্বাগতিক দেশ। ২০২৯ ক্লাব বিশ্বকাপের স্বাগতিক নির্ধারণের পদ্ধতি এখনও চূড়ান্ত করেনি ফিফা। ২০২৯ আসরের জন্য ব্রাজিলের একটি দল এর মধ্যেই চূড়ান্ত হয়ে গেছে। গত বছরের কোপা লিবের্তাদোরেস জিতে পরের ক্লাব বিশ্বকাপে খেলা নিশ্চিত করেছে ফ্ল্যামেঙ্গো। বিডি-প্রতিদিন\/আব্দুল্লাহ","url":"https:\/\/www.bd-pratidin.com\/sports\/2026\/01\/29\/1210593","date":1769657362000,"language":"bn","token_count":157,"source":"Bangladesh Pratidin"}
{"title":"‘ভারতের কাছে হার এড়াতেই ম্যাচ বয়কট করেছে পাকিস্তান’","body":"আসন্ন আইসিসি টি-টোয়েন্টি বিশ্বকাপে অংশ নিলেও ভারতের বিপক্ষে ম্যাচে মাঠে না নামার সিদ্ধান্ত নিয়েছে পাকিস্তান। পাকিস্তান সরকারের এমন ঘোষণার পর কড়া মন্তব্য করেছেন ভারতীয় জনতা পার্টির (বিজেপি) সংসদ সদস্য অনুরাগ ঠাকুর। তাঁর দাবি, ভারতের কাছে হার এড়াতেই ম্যাচ বয়কটের পথ বেছে নিয়েছে পাকিস্তান। ভারতীয় সংবাদমাধ্যম নিউজ এইটিন–এ প্রকাশিত এক প্রতিবেদনে অনুরাগ ঠাকুরের বক্তব্য উদ্ধৃত করে বলা হয়, ‘পাকিস্তান ক্রিকেট দল ভারতের বিপক্ষে ম্যাচ বয়কটের ঘোষণা দিয়েছে, কারণ তারা ভারতীয় দলের কাছে আর হারতে চায় না।’ এর আগে রবিবার (১ ফেব্রুয়ারি) এক আনুষ্ঠানিক বিবৃতিতে পাকিস্তান সরকার বিশ্বকাপে অংশগ্রহণের বিষয়টি নিশ্চিত করে। একই সঙ্গে জানানো হয়, ২০২৬ সালের ১৫ ফেব্রুয়ারি ভারতের বিপক্ষে নির্ধারিত ম্যাচে পাকিস্তান দল অংশ নেবে না। পাকিস্তান সরকারের দাবি, বাংলাদেশকে ঘিরে আইসিসির সাম্প্রতিক সিদ্ধান্তের প্রতিবাদেই এই অবস্থান নিয়েছে তারা। সরকারি বিবৃতিতে বলা হয়,‘আইসিসি টি-টোয়েন্টি বিশ্বকাপ ২০২৬–এ অংশগ্রহণের জন্য পাকিস্তান ক্রিকেট দলকে অনুমোদন দেওয়া হয়েছে। তবে ভারতের বিপক্ষে নির্ধারিত ম্যাচে দলটি মাঠে নামবে না।’ এর আগে গত ২৬ জানুয়ারি ইসলামাবাদে পাকিস্তানের প্রধানমন্ত্রী শেহবাজ শরিফের সঙ্গে বৈঠক করেন পাকিস্তান ক্রিকেট বোর্ডের (পিসিবি) চেয়ারম্যান মহসিন নাকভি। সেই বৈঠকেই বিশ্বকাপে পাকিস্তানের অংশগ্রহণ নিয়ে নীতিগত দিকনির্দেশনা দেওয়া হয়। পরে আনুষ্ঠানিকভাবে ভারতের বিপক্ষে ম্যাচ বয়কটের ঘোষণা আসে। এই ঘটনার সূত্রপাত ঘটে বাংলাদেশকে কেন্দ্র করে আইসিসির একটি সিদ্ধান্তকে ঘিরে। ভারতীয় প্রিমিয়ার লিগ (আইপিএল) থেকে বাংলাদেশের পেসার মুস্তাফিজুর রহমানকে নিরাপত্তাজনিত কারণ দেখিয়ে বাদ দেয় ভারতীয় ক্রিকেট বোর্ড (বিসিসিআই)। এরপর একই নিরাপত্তা শঙ্কা দেখিয়ে বিশ্বকাপ খেলতে ভারতে যেতে অস্বীকৃতি জানায় বাংলাদেশ দল। বাংলাদেশের ম্যাচগুলো ভারতের পরিবর্তে সহ-আয়োজক শ্রীলঙ্কায় আয়োজনের জন্য আইসিসির কাছে অনুরোধ জানায় বাংলাদেশ ক্রিকেট বোর্ড (বিসিবি)। তবে একাধিক দফা আলোচনার পরও আইসিসি সেই প্রস্তাবে সম্মত হয়নি। শেষ পর্যন্ত বাংলাদেশের পরিবর্তে স্কটল্যান্ডকে বিশ্বকাপে অন্তর্ভুক্ত করার সিদ্ধান্ত নেয় আইসিসি। শুরু থেকেই আইসিসির এই সিদ্ধান্তের প্রতিবাদ জানিয়ে আসছিল পাকিস্তান ক্রিকেট বোর্ড। সর্বশেষ সেই প্রতিবাদের অংশ হিসেবেই ভারতের বিপক্ষে ম্যাচ বয়কটের সিদ্ধান্ত নেওয়া হয়েছে বলে মনে করছেন সংশ্লিষ্ট মহল। বিডি প্রতিদিন\/মুসা","url":"https:\/\/www.bd-pratidin.com\/sports\/2026\/02\/02\/1212157","date":1769975753000,"language":"bn","token_count":291,"source":"Bangladesh Pratidin"}
{"title":"দেশে আমার সব সন্তান যেন থাকে দুধে ভাতে: মির্জা ফখরুল","body":"জন্মদিনে সবার প্রতি কৃতজ্ঞতা প্রকাশ করে বিএনপি মহাসচিব মির্জা ফখরুল ইসলাম আলমগীর বলেছেন, জন্মদিনে সকলের ভালোবাসায় আমি মুগ্ধ এবং কৃতজ্ঞ। আমি যখন রাজনীতি শুরু করি, আমার দুচোখে সমাজ বদলানোর স্বপ্ন। সে প্রায় ৬০ বছর আগের কথা। বাংলাদেশ স্বাধীন হলো। মানুষের কাজ করে গেছি। ছাত্র পড়িয়েছি, সরকারি চাকরি করেছি। সরাসরি রাজনীতিতে আবার ফিরে আসি ৮৮-তে।’ মঙ্গলবার (২৭ জানুয়ারি) দিবাগত রাত ১টা ২২ মিনিটে ফেসবুক পোস্টে তিনি আরও লিখেন, ‘বিএনপি সরকারের শাসনামলে ঠাকুরগাঁওয়ে যে উন্নয়ন কর্মকাণ্ড বাস্তবায়িত হয়েছে, তা আজও এলাকার সামাজিক ও অর্থনৈতিক কাঠামোতে স্পষ্টভাবে দৃশ্যমান। কথার উন্নয়ন নয়, বাস্তব কাজের মাধ্যমেই তখন ঠাকুরগাঁও বদলেছে। কৃষি, শিক্ষা, অবকাঠামো ও মানবসম্পদ, সব খাতেই ছিল পরিকল্পিত অগ্রগতি।’ ঠাকুরগাঁওয়ের উন্নয়নের চিত্র তুলে ধরে তিনি লিখেন, ‘২০০৫ সালের মার্চ মাসে বরেন্দ্র মাল্টিপারপাস ভূগর্ভস্থ সেচ প্রকল্প উদ্বোধন করা হয়। এই প্রকল্পের আওতায় ১ হাজার ৩৩৭টি টিউবওয়েলকে আধুনিক ভূগর্ভস্থ পাইপলাইন নেটওয়ার্কে রূপান্তর করা হয়। এর ফলে পানির অপচয় কমে, কৃষি জমির সর্বোচ্চ ব্যবহার নিশ্চিত হয় এবং ড্রেন নির্মাণের মাধ্যমে প্রায় ৫০ একর নতুন জমি কৃষির আওতায় আসে। এ প্রকল্পই ঠাকুরগাঁওয়ের কৃষিভিত্তিক অর্থনীতির ভিত শক্ত করে। আমি শুধু কৃষিতে নয়, ভবিষ্যৎ প্রজন্ম গঠনের দিকেও নজর দিয়েছি। গোবিন্দনগরে ঠাকুরগাঁও টেকনিক্যাল ট্রেনিং সেন্টার স্থাপন এবং ঠাকুরগাঁও পলিটেকনিক ইনস্টিটিউট ভবনের শিলান্যাস উত্তরাঞ্চলে কারিগরি ও প্রকৌশল শিক্ষার নতুন দিগন্ত উন্মোচন করি। এই প্রতিষ্ঠানগুলোই আজ হাজারো তরুণের কর্মসংস্থানের ভিত্তি।’ বিএনপি মহাসচিব বলেন, ‘১৯৯১-১৯৯৬ এবং ২০০১-২০০৬—এই দুই মেয়াদে ঠাকুরগাঁওয়ের গ্রামকে গ্রামের সঙ্গে, মানুষকে মানুষের সঙ্গে যুক্ত করেছে বিএনপি। নতুন গ্রামীণ সড়ক ও সেতু নির্মাণের মাধ্যমে যোগাযোগ ব্যবস্থার আমূল পরিবর্তন হয়। গ্রামীণ বিদ্যুতায়নের বিস্তারে কৃষি, ব্যবসা ও ঘরোয়া জীবনে গতি আসে। প্রাথমিক বিদ্যালয় ও কলেজ ভবন নির্মাণ ও সম্প্রসারণের মাধ্যমে শিক্ষা পৌঁছে যায় প্রত্যন্ত এলাকায়।’ ‘বিএনপি সরকারের সময়ে ঠাকুরগাঁওয়ের সব বেসরকারি স্কুল ও কলেজ এমপিওভুক্ত হওয়ায় শিক্ষক সমাজের অর্থনৈতিক নিরাপত্তা নিশ্চিত হয় এবং স্থানীয় বাজার ও অর্থনীতিতে প্রাণ ফিরে আসে। একই সময়ে ১,২৬০টি গভীর নলকূপ চালুর মাধ্যমে সেচ ব্যবস্থার বিপ্লব ঘটে, যা কৃষি উৎপাদন বহুগুণ বাড়িয়ে দেয়। এই উন্নয়নের পেছনে নেতৃত্ব ও পরিকল্পনার ভূমিকা ছিল অত্যন্ত গুরুত্বপূর্ণ। আমি ইকো-সোশ্যাল ডেভেলপমেন্ট অর্গানাইজেশন (ইএসডিও)-এর প্রতিষ্ঠাতা চেয়ারম্যান ছিলাম। পাশাপাশি জাতীয় পর্যায়ে কৃষি মন্ত্রণালয়ের দায়িত্বে থেকে আমি কৃষি যান্ত্রিকীকরণ, সেচ সম্প্রসারণ এবং রপ্তানিমুখী কৃষিকে প্রাতিষ্ঠানিক রূপ দিই। কৃষক সমবায় ও আধুনিক কৃষি প্রশিক্ষণের মাধ্যমে কৃষকদের ক্ষমতায়ন ছিল আমার অন্যতম কাজ।’ মির্জা ফখরুল লেখেন, ‘আজ আমার বয়স ৭৮। গত ১৭ বছর গেছে গণতন্ত্রের সংগ্রাম এ। ১১ বার জেল। কী পেয়েছি কী করতে পেরেছি তা আল্লাহ জানেন আর মাটিতে জনগণ। কিন্তু নীতির প্রশ্নে আপস করিনি। আল্লাহ জানেন। দলের নেতাকর্মী, সমর্থক ও সর্বস্তরের মানুষের অকৃত্রিম ভালোবাসা আমাকে আরও ঋণী করেছে। আপনাদের অনেক ধন্যবাদ।’ পরিবারের কথা উল্লেখ করে তিনি বলেন, ‘আল্লাহর অনেক রহমত। আমি আছি আপনাদের সাথে। আমার স্ত্রী চাকরি করেছে ও আমার মেয়েদের বড় করেছে। মেয়েরা ঢাকা বিশ্ববিদ্যালয়ে পড়েছে। বড় মেয়ে বৃত্তি নিয়ে দেশের বাইরে পড়েছে। ওরা নিজ নিজ কর্মস্থলে আছে। আজ আমি ওদের ধন্যবাদ দেই, আমাকে সাথ দেবার জন্য। আমি আজও এই দেশ নিয়ে স্বপ্ন দেখি ও কাজ করি। আজকের তরুণেরা আমার সন্তানসম। এ দেশে আমার সকল সন্তান যেন থাকে দুধে ভাতে।’ উল্লেখ্য, স্ত্রী রাহাত আরা বেগমকে নিয়ে মির্জা ফখরুল ইসলামের সংসার। তাদের দুই মেয়ে রয়েছে। বড় মেয়ে মির্জা শামারুহ অস্ট্রেলিয়ার ক্যানবেরায় ফেডারেল মেডিকেল কাউন্সিলে জ্যেষ্ঠ বিজ্ঞানী হিসেবে কর্মরত। ছোট মেয়ে মির্জা সাফারুহ রাজধানীর একটি স্কুলে শিক্ষকতা করেন। মির্জা ফখরুল ইসলাম ঢাকা বিশ্ববিদ্যালয়ের অর্থনীতি বিভাগ থেকে স্নাতক ও স্নাতকোত্তর সম্পন্ন করেছেন। ছাত্রজীবনে তিনি বামপন্থি রাজনীতির সঙ্গে যুক্ত ছিলেন। পরে তিনি বাংলাদেশ সিভিল সার্ভিস (বিসিএস) পরীক্ষার মাধ্যমে শিক্ষকতা পেশায় যোগ দেন। ১৯৮৬ সালে তিনি শিক্ষকতা ছেড়ে আনুষ্ঠানিকভাবে রাজনীতিতে প্রবেশ করেন। বিডি প্রতিদিন\/হিমেল","url":"https:\/\/www.bd-pratidin.com\/current-politics\/2026\/01\/28\/1210207","date":1769582669000,"language":"bn","token_count":550,"source":"Bangladesh Pratidin"}
{"title":"‘সাইয়ারা’র অভিনেত্রী এবার ভূতের সিনেমায়","body":"বলিউডে নতুন যাত্রা শুরু করতে যাচ্ছেন অভিনেত্রী অনীত পড্ডার। বক্স অফিসে সাড়া জাগানো ‘সাইয়ারা’ সিনেমায় নজর কাড়া এই অভিনেত্রী এবার নাম লিখিয়েছেন একটি হরর-কমেডি ঘরানার ছবিতে। ইন্ডিয়া টুডের প্রতিবেদন অনুযায়ী, ম্যাডক ফিল্মসের নতুন হরর-কমেডি সিনেমা ‘শক্তি শালিনী’-তে অভিনয় করবেন অনীত পড্ডার। ছবিটি মুক্তি পাবে আগামী বছরের ২৪ ডিসেম্বর। সম্প্রতি মুক্তিপ্রাপ্ত আয়ুষ্মান খুরানা ও রাশমিকা মান্দানা অভিনীত ‘থাম্মা’ সিনেমার এক বিশেষ ভিডিও বার্তায় ম্যাডক ফিল্মস তাদের পরবর্তী প্রজেক্ট হিসেবে ‘শক্তি শালিনী’র ঘোষণা দেয়, যেখানে অনীতের নামও প্রকাশ করা হয়। সোশ্যাল মিডিয়ায় আয়ুষ্মান খুরানা অনীতকে অভিনন্দন জানিয়ে লিখেছেন, “তোমাকে স্বাগত জানাই ম্যাডক হরর-কমেডি ইউনিভার্সে। পাঞ্জাবের মেয়ে হিসেবে তুমি আমাদের গর্বিত করছো। তোমার স্বপ্নপূরণের যাত্রা সত্যিই অনুপ্রেরণাদায়ক। ‘শক্তি শালিনী’-তে তোমাকে দেখতে মুখিয়ে আছি।” উল্লেখযোগ্য বিষয় হলো, এই সিনেমায় প্রথমে কিয়ারা আদভানির অভিনয় করার কথা থাকলেও শেষ মুহূর্তে এসে অনীত পড্ডারকে চূড়ান্ত করা হয়। রেবতীর ‘সালাম ভেঙ্কি’ সিনেমার মাধ্যমে বলিউডে অভিষেক হয় অনীতের, তবে দর্শকের মনে স্থায়ী ছাপ ফেলেছেন রোম্যান্টিক-মিউজিক্যাল ‘সাইয়ারা’ সিনেমায় আহান পাণ্ডের বিপরীতে অভিনয় করে। বিডি প্রতিদিন\/মুসা","url":"https:\/\/www.bd-pratidin.com\/entertainment\/2025\/10\/28\/1173109","date":1761666448000,"language":"bn","token_count":155,"source":"Bangladesh Pratidin"}
{"title":"ইরানে মার্কিন হামলা হলে কী পরিণতি হতে পারে? সম্ভাব্য ৭টি চিত্র","body":"বর্তমানে যুক্তরাষ্ট্র ও ইরানের মধ্যে ব্যাপক উত্তেজনা বিরাজ করছে। আগামী কয়েক দিনের মধ্যেই মধ্যপ্রাচ্যের দেশটিতে সামরিক হামলা চালাতে পারে মার্কিন বাহিনী- এমন জল্পনা ক্রমশ জোরালো হচ্ছে। সম্ভাব্য লক্ষ্যবস্তু অনেকটা অনুমানযোগ্য হলেও, এই হামলার পরিণতি কী হবে তা অনিশ্চিত। শেষ মুহূর্তে তেহরানের সঙ্গে কোনও সমঝোতা না হলে এবং মার্কিন প্রেসিডেন্ট ডোনাল্ড ট্রাম্প যদি হামলার নির্দেশ দেন, তবে কী কী ঘটতে পারে- তা নিয়ে সম্ভাব্য সাতটি চিত্র তুলে ধরেছে ব্রিটিশ গণমাধ্যম বিবিসি। ১. সীমিত ও নির্দিষ্ট হামলা, শাসন পরিবর্তন ও গণতন্ত্রে উত্তরণ এই চিত্রে ইরানের ইসলামিক রেভল্যুশনারি গার্ড কর্পস (আইআরজিসি), তাদের অধীন বাসিজ বাহিনী, ব্যালিস্টিক ক্ষেপণাস্ত্র ঘাঁটি ও পরমাণু কর্মসূচিকে লক্ষ্য করে নির্দিষ্ট ও সীমিত হামলা চালাবে যুক্তরাষ্ট্রের বিমান ও নৌবাহিনী। এর ফলে দুর্বল হয়ে পড়া বর্তমান শাসনব্যবস্থা ভেঙে পড়তে পারে। ইরান ধীরে ধীরে গণতন্ত্রের পথে হাঁটতে পারে। তবে ইরাক ও লিবিয়ার অভিজ্ঞতা বলছে, বিদেশি সামরিক হস্তক্ষেপে গণতান্ত্রিক রূপান্তর সহজ হয় না। ২. শাসন টিকে থাকবে, তবে নীতিতে নরম ভাব দ্বিতীয় চিত্রটি হল ‘ভেনেজুয়েলা মডেল’। এক্ষেত্রে যুক্তরাষ্ট্রের শক্তিশালী হামলার পরেও শাসনব্যবস্থা টিকে রয়েছে। আর নীতিতে কিছুটা সংযম দেখিয়েছে ওয়াশিংটন। ইরানের ক্ষেত্রে এর অর্থ- আঞ্চলিক সশস্ত্র গোষ্ঠীগুলোকে সমর্থন কমানো, পরমাণু ও ক্ষেপণাস্ত্র কর্মসূচিতে লাগাম এবং অভ্যন্তরীণ দমননীতি শিথিল করা। তবে ৪৭ বছর ধরে অনড় থাকা তেহরানের নেতৃত্বের ক্ষেত্রে এই সম্ভাবনাও খুব একটা বাস্তবসম্মত নয়। ৩. শাসন ভেঙে সামরিক সরকারের উত্থান অনেকের মতে এটি সবচেয়ে সম্ভাব্য পরিণতি। দীর্ঘদিনের বিক্ষোভে সরকার দুর্বল হলেও নিরাপত্তা কাঠামো এখনও শক্তিশালী। মার্কিন হামলার পর সৃষ্ট অস্থিরতায় আইআরজিসি-নির্ভর একটি কঠোর সামরিক সরকার ক্ষমতা দখল করতে পারে। ৪. মার্কিন ঘাঁটি ও প্রতিবেশী দেশগুলিতে ইরানের পাল্টা হামলা ইরান স্পষ্ট জানিয়ে দিয়েছে, হামলা হলে পাল্টা জবাব দেওয়া হবে। উপসাগরীয় অঞ্চলে অবস্থিত মার্কিন ঘাঁটি- বিশেষ করে বাহরাইন ও কাতারে অবস্থিত মার্কিন ঘাঁটি লক্ষ্যবস্তু হতে পারে। পাশাপাশি যুক্তরাষ্ট্রের সহযোগী দেশগুলোর গুরুত্বপূর্ণ পরিকাঠামোতেও হামলার আশঙ্কা রয়েছে। ৫. উপসাগরে নৌ-মাইন পাতা হরমুজ প্রণালীতে নৌ-মাইন পেতে বিশ্ব বাণিজ্য ও জ্বালানি সরবরাহে বড় ধাক্কা দিতে পারে ইরান। বিশ্বের প্রায় এক-পঞ্চমাংশ তেল ও তরলীকৃত প্রাকৃতিক গ্যাস এই পথেই পরিবাহিত হয়। এর প্রভাব আন্তর্জাতিক তেলের বাজারে প্রভাব ফেলবে। ৬. মার্কিন যুদ্ধজাহাজে হামলা ইরানের ‘সোয়ার্ম অ্যাটাক’ কৌশলে ড্রোন ও দ্রুতগামী নৌকা দিয়ে একযোগে হামলা চালিয়ে মার্কিন যুদ্ধজাহাজ ক্ষতিগ্রস্ত বা ডুবিয়ে দেওয়ার ঝুঁকিও উড়িয়ে দেওয়া যাচ্ছে না। এমন ঘটনা ঘটলে তা যুক্তরাষ্ট্রের জন্য বড় ধরনের সামরিক ও রাজনৈতিক অপমান হবে। ৭. শাসন পতনের পর চরম বিশৃঙ্খলা সবচেয়ে ভয়াবহ আশঙ্কা হলো- শাসনব্যবস্থা ভেঙে পড়ার পর ইরান গৃহযুদ্ধ ও জাতিগত সংঘর্ষে জড়িয়ে পড়তে পারে। কুর্দি, বালুচি-সহ বিভিন্ন সংখ্যালঘু জনগোষ্ঠীর মধ্যে সংঘাত শুরু হলে তা বড় মানবিক সংকট ও শরণার্থী সমস্যার জন্ম দেবে। বিশেষজ্ঞদের মতে, মধ্যপ্রাচ্যের বহু দেশই ইরানের বর্তমান শাসনের পতন দেখতে চাইলেও ৯ কোটি ৩০ লাখ জনসংখ্যার এই দেশটি অরাজকতায় ডুবে যাক- তা কেউই চায় না। আশঙ্কা এখানেই- রাজনৈতিক চাপ ও শক্তি প্রদর্শনের তাগিদে যুক্তরাষ্ট্র যদি যুদ্ধে জড়িয়ে পড়ে, তবে তার শেষ পরিণতি কী হবে, তা কেউই নিশ্চিত করে বলতে পারছে না। সূত্র: বিবিসি বিডি প্রতিদিন\/একেএ","url":"https:\/\/www.bd-pratidin.com\/international-news\/2026\/01\/29\/1210767","date":1769695416000,"language":"bn","token_count":452,"source":"Bangladesh Pratidin"}
{"title":"রবিবার কূটনীতিকদের সঙ্গে ইসির বৈঠক","body":"আগামী রবিবার (২৫ জানুয়ারি) বাংলাদেশে কর্মরত বিদেশি সব মিশনের কূটনীতিকদের সঙ্গে বৈঠকে বসবে নির্বাচন কমিশন (ইসি)। বৃহস্পতিবার (২২ জানুয়ারি) নির্বাচন কমিশনার আবদুর রহমানেল মাছউদ গণমাধ্যমকে এ তথ্য জানান। তিনি বলেন, রবিবার সকাল সাড়ে ১০টায় হোটেল ওয়েস্টিনে বিভিন্ন দেশের রাষ্ট্রদূত এবং জাতিসংঘের প্রতিনিধিদের সঙ্গে বৈঠক হবে। এতে নির্বাচনের সার্বিক বিষয় তুলে ধরা হবে। বিডি প্রতিদিন\/কেএইচটি","url":"https:\/\/www.bd-pratidin.com\/national\/2026\/01\/23\/1208180","date":1769135562000,"language":"bn","token_count":54,"source":"Bangladesh Pratidin"}
{"title":"‘মমতাই পশ্চিমবঙ্গের মুখ্যমন্ত্রী হবেন’","body":"উত্তরপ্রদেশের সাবেক মুখ্যমন্ত্রী ও সমাজবাদী পার্টির প্রধান অখিলেশ যাদব বলেছেন, ‘মমতা ব্যানার্জির সঙ্গে বাংলার মানুষের আত্মিক যোগ রয়েছে এবং তিনিই ফের রাজ্যের মুখ্যমন্ত্রী হবেন। বিজেপি এখানে লড়াই করছে ঠিকই, তারা কেবল একটি সম্মানজনক হারের’ জন্য লড়ছে। গতকাল পশ্চিমবঙ্গের সরকারি সচিবালয় নবান্নে মমতাকে পাশে রেখে অখিলেশ এ মন্তব্য করেন। সামনেই পশ্চিমবঙ্গ বিধানসভা নির্বাচন। তার আগে এদিন নবান্নে দুজনের মধ্যে প্রায় ৪০ মিনিট বৈঠক হয়। বৈঠক শেষে সাংবাদিকদের সামনে এসআইআর বা ভোটার তালিকা সংশোধন প্রসঙ্গে নির্বাচন কমিশন ও বিজেপির ভূমিকা নিয়ে প্রশ্ন তোলেন অখিলেশ। তার অভিযোগ, ‘বাংলাকে টার্গেট করতেই এ ‘এসআইআর’ ব্যবস্থা আনা হয়েছে, মমতা ব্যানার্জিকে হেনস্তা করা হচ্ছে। স্বাধীন ভারতে এই প্রথম দেখা যাচ্ছে যে, নির্বাচন কমিশন এবং বিজেপি মিলে এসআইআর-এর নামে ঘুরিয়ে ‘জাতীয় নাগরিক পঞ্জি’ (এনআরসি) কার্যকর করার চেষ্টা করছে।’ তিনি এও অভিযোগ করেন, এসআইআর-এর মূল লক্ষ্য হলো যত বেশি সম্ভব ভোটারের নাম তালিকা থেকে বাদ দেওয়া। বহু মানুষকে জোর করে নাগরিকত্ব প্রমাণে বাধ্য করা হচ্ছে বলেও তিনি ক্ষোভ প্রকাশ করেন।","url":"https:\/\/www.bd-pratidin.com\/international\/2026\/01\/28\/1210070","date":1769536800000,"language":"bn","token_count":151,"source":"Bangladesh Pratidin"}
{"title":"‘গণভোট মানে রাজনৈতিক দলগুলোকে গণতন্ত্রের পথে ফিরিয়ে আনা’","body":"সমাজ কল্যাণ এবং মহিলা ও শিশু বিষয়ক মন্ত্রণালয়ের উপদেষ্টা শারমীন এস মুরশিদ বলেছেন, গণভোট মানে নতুন বাংলাদেশ, গণভোট মানে নতুন ব্যবস্থা। গণভোট মানে সকল রাজনৈতিক দলকে গণতন্ত্রের পথে ফিরিয়ে আনা। এই বিষয়ে নিরপেক্ষ থাকা যায় না, আমি হ্যাঁ এর পক্ষে। সোমবার দুপুরে যশোর কালেক্টরেট চত্বরে গণভোট সম্পর্কে জনসচেতনতামূলক ‘মক ভোটিং’-এর উদ্বোধনকালে তিনি এস কথা বলেন। উপদেষ্টা বলেন, আমরা আশা করব রাজনৈতিক দলগুলোও হ্যাঁ ভোটের পক্ষে থাকবে। কারণ এটাতেও তাদের স্বার্থ জড়িত রয়েছে। সবাই মিলে গণভোটের পক্ষে কাজ করব। তারা যদি গণ-অভ্যুত্থানকে সম্মান করে, স্বীকৃতি দেয়, ছেলে-মেয়েদের ত্যাগকে শ্রদ্ধা করে, নতুন বাংলাদেশ গড়ার স্বপ্নকে ধারণ করে; তাহলে তারাও গণভোটের পক্ষে থাকবে। এর আগে বেলুন ও ফেস্টুন উড়িয়ে গণভোট সম্পর্কিত মক ভোটিং কার্যক্রমের উদ্বোধন করেন তিনি। এরপর গণভোটের বিভিন্ন আনুষ্ঠানিকতা পালন করে মক ভোটিংয়ে ভোট দেন উপদেষ্টা। এ সময় সেখানে জেলা প্রশাসক মোহাম্মদ আশেক হাসান, পুলিশ সুপার সৈয়দ রফিকুল ইসলাম, সিনিয়র নির্বাচন অফিসার জাহাঙ্গীর আলমসহ জেলা প্রশাসন ও জেলা পুলিশের বিভিন্ন পর্যায়ের কর্মকর্তারা উপস্থিত ছিলেন। এর আগে, সকালে জেলা প্রশাসকের সম্মেলন কক্ষে জেলা প্রশাসন ও জেলার আইনশৃঙ্খলা বাহিনীর সাথে মতবিনিময় করেন উপদেষ্টা শারমীন এস মুরশিদ। বিডি প্রতিদিন\/কেএ","url":"https:\/\/www.bd-pratidin.com\/national\/2026\/01\/19\/1206677","date":1768827129000,"language":"bn","token_count":175,"source":"Bangladesh Pratidin"}
{"title":"‘নিষেধাজ্ঞার কারণে ভেনেজুয়েলায় তেল উৎপাদন ব্যাহত হচ্ছে’","body":"তেলের বিশাল মজুদ কাজে লাগানো এবং ভঙ্গুর অর্থনীতিকে পুনরুজ্জীবিত করতে বিদেশী বিনিয়োগের পাশাপাশি নিষেধাজ্ঞা প্রত্যাহারের আহ্বান জানিয়েছেন ভেনেজুয়েলার অর্থনীতি বিষয়ক ভাইস প্রেসিডেন্ট ক্যালিক্সটো ওর্তেগা সানচেজ। বুধবার (৪ ফেব্রুয়ারি) আমেরিকান সাংবাদিক টাকার কার্লসনকে দেওয়া সাক্ষাৎকারে তিনি এই আহ্বান জানান। তিনি বলেন, ভৌগলিকভাবে ভেনেজুয়েলা বৃহত্তম তেলের মজুদযুক্ত দেশ। তবে আমরা এ পরিচয়ে সীমাবদ্ধ থাকতে চাই না। বিনিয়োগ ও ব্যবসা বাণিজ্য সম্প্রসার করে সর্বোচ্চ উৎপাদন স্তরের দেশগুলোর একটি হিসাবে পরিচিত হতে চাই। সানচেজ দেশটির প্রেসিডেন্ট কোলাস মাদুরোকে তুলে নিয়ে যাওয়ার ঘটনাকে দেশের জন্য একটি ‘কালো দিন’ বলে অভিহিত করেছেন। তিনি বলেন, কারাকাস মার্কিন যুক্তরাষ্ট্রের সঙ্গে সম্পর্ক পুনঃপ্রতিষ্ঠার জন্য কাজ করছে। যা দেশের জন্য একটি ‘প্রাকৃতিক অংশীদার” হিসাবে বর্ণনা করেছেন তিনি। ভেনিজুয়েলার কেন্দ্রীয় ব্যাংকের প্রধান সানচেজ বলেন, দেশের জনগণ এবং কর্তৃপক্ষ শান্তিপূর্ণভাবে এগিয়ে যেতে এবং সুযোগ তৈরি করতে প্রস্তুত। শাসনব্যবস্থার পরিবর্তন না হওয়া সত্ত্বেও মার্কিন নিষেধাজ্ঞা অর্থনীতির প্রবৃদ্ধিকে কার্যকরভাবে বাধাগ্রস্ত করেছে বলে অভিযোগ করেন তিনি। তিনি দাবি করেন, ভেনিজুয়েলার সরকার এখন বিদেশী বিনিয়োগের অনুমতি দেওয়ার জন্য তার আইন সংস্কারের জন্য কাজ করছে। আশা করছি যুক্তরাষ্ট্র তাদের কাজে সহায়তা করার জন্য নিষেধাজ্ঞাগুলো শিথিল করবে। অন্তর্বর্তীকালীন প্রেসিডেন্ট রদ্রিগেজ প্রথমে জাতীয় পরিষদে গিয়ে হাইড্রোকার্বন আইন সংস্কারের জন্য অনুরোধ করেছেন। এই আইন আন্তর্জাতিক বিনিয়োগকারীদের তাদের বিনিয়োগের আইনি নিশ্চয়তাসহ অনুকূল অবস্থার সঙ্গে ভেনিজুয়েলায় যেতে অনুমতি দিবে বলেও জানান তিনি। এছাড়াও তেল উৎপাদন থেকে অর্থ গ্রহণের জন্য দুটি তহবিল গঠন, জনগণের জন্য উন্নত কল্যাণ এবং সামাজিক অবস্থার তহবিল সরবরাহের কাজ চলছে বলেও সাক্ষাৎকারে উল্লেখ করেন তিনি। বিনিয়োগ বাড়ানো এবং অর্থনীতিকে শক্তিশালী করতে ভেনেজুয়েলাকে অন্যান্য দেশের মতো কাজ করার আহ্বান জানিয়েছেন ক্যালিক্সটো ওর্তেগা সানচেজ। সূত্র: আরব নিউজ। বিডি প্রতিদিন\/কামাল","url":"https:\/\/www.bd-pratidin.com\/international-news\/2026\/02\/04\/1213109","date":1770220131000,"language":"bn","token_count":248,"source":"Bangladesh Pratidin"}
{"title":"ইউক্রেন নিয়ে বড় অগ্রগতির তথ্য জানালেন জেলেনস্কি","body":"ইউক্রেনের প্রেসিডেন্ট ভলোদিমির জেলেনস্কি বলেছেন, ইউক্রেনের জন্য যুক্তরাষ্ট্রের নিরাপত্তা নিশ্চয়তা সংক্রান্ত একটি চুক্তির খসড়া পুরোপুরি প্রস্তুত হয়েছে। দুই দিন ধরে ইউক্রেন, যুক্তরাষ্ট্র ও রাশিয়ার প্রতিনিধিদের আলোচনার পর এই অগ্রগতি হয়েছে। এখন কেবল অংশীদার দেশগুলোর পক্ষ থেকে সইয়ের তারিখ ঠিক হওয়ার অপেক্ষা। লিথুয়ানিয়ার রাজধানী ভিলনিয়াসে সাংবাদিকদের সঙ্গে কথা বলতে গিয়ে জেলেনস্কি জানান, চুক্তিতে সই হলে তা যুক্তরাষ্ট্রের কংগ্রেস ও ইউক্রেনের পার্লামেন্টে অনুমোদনের জন্য পাঠানো হবে। তিনি আরও বলেন, ইউক্রেন ২০২৭ সালের মধ্যে ইউরোপীয় ইউনিয়নের সদস্য হতে চায়। তার ভাষায়, এটি হবে দেশের জন্য একটি ‘অর্থনৈতিক নিরাপত্তা নিশ্চয়তা’ (অর্থনৈতিক স্থিতিশীলতা ও সুরক্ষার প্রতীক)। সম্প্রতি সংযুক্ত আরব আমিরাতের রাজধানী আবুধাবিতে হওয়া আলোচনা ছিল দীর্ঘ সময় পর প্রথম ত্রিপক্ষীয় বৈঠক, যেখানে কূটনীতিকদের পাশাপাশি তিন দেশের সামরিক প্রতিনিধিরাও অংশ নেন। শুক্রবার শুরু হয়ে শনিবার পর্যন্ত চলা এই আলোচনা রাশিয়ার প্রায় চার বছর ধরে চলা পূর্ণমাত্রার আগ্রাসন শেষ করার লক্ষ্যে করা হয়। জেলেনস্কি স্বীকার করেন, ইউক্রেন ও রাশিয়ার অবস্থানের মধ্যে এখনো বড় ধরনের মতপার্থক্য রয়েছে। বিশেষ করে ভূখণ্ডের প্রশ্নে অচলাবস্থা রয়ে গেছে। তিনি বলেন, ইউক্রেনের ভূখণ্ডের অখণ্ডতা অবশ্যই সম্মান করতে হবে। এদিকে রাশিয়ার প্রেসিডেন্ট ভ্লাদিমির পুতিন যুক্তরাষ্ট্রের প্রেসিডেন্ট ডোনাল্ড ট্রাম্পের বিশেষ দূত স্টিভ উইটকফ ও জ্যারেড কুশনারের সঙ্গে দীর্ঘ বৈঠক করেছেন। রাশিয়ার দাবি, শান্তি চুক্তি করতে হলে ইউক্রেনকে পূর্বাঞ্চলের সেই এলাকা থেকে সেনা প্রত্যাহার করতে হবে, যেগুলো রাশিয়া নিজেদের অংশ বলে ঘোষণা করেছে, যদিও পুরোপুরি দখল নিতে পারেনি। জেলেনস্কি বলেন, যুক্তরাষ্ট্র একটি সমঝোতার পথ খুঁজছে। তবে তিনি জোর দিয়ে বলেন, সব পক্ষকেই সমঝোতার জন্য প্রস্তুত থাকতে হবে। যুক্তরাষ্ট্রের এক কর্মকর্তার মতে, আগামী ১ ফেব্রুয়ারি আবার সংযুক্ত আরব আমিরাতে পরবর্তী দফার আলোচনা হবে। সাম্প্রতিক আলোচনায় সামরিক ও অর্থনৈতিক নানা বিষয় উঠে এসেছে। চুক্তির আগে সাময়িক যুদ্ধবিরতির সম্ভাবনাও আলোচনায় ছিল। তবে ইউক্রেনের জাপোরিঝঝিয়া পারমাণবিক বিদ্যুৎকেন্দ্র (ইউরোপের সবচেয়ে বড় কেন্দ্র) যা বর্তমানে রাশিয়ার দখলে রয়েছে, সেটির তদারকি ও পরিচালনা বিষয়ে এখনো কোনো চূড়ান্ত কাঠামোতে একমত হওয়া যায়নি। বিডিপ্রতিদিন\/কবিরুল","url":"https:\/\/www.bd-pratidin.com\/international-news\/2026\/01\/26\/1209341","date":1769365935000,"language":"bn","token_count":289,"source":"Bangladesh Pratidin"}
{"title":"শত বছরের দিকনির্দেশনা দেবে গণভোট: শিল্প উপদেষ্টা","body":"স্থানীয় সরকার, শিল্প এবং গৃহায়ণ ও গণপূর্ত উপদেষ্টা আদিলুর রহমান খান বলেছেন, গণভোট শত বছরের দিকনির্দেশনা দেবে। তিনি বলেন, ‘জুলাই শহীদদের আকাঙ্ক্ষা বাস্তবায়ন এবং নতুন বাংলাদেশ গড়ে তোলার মধ্য দিয়ে যেন ফ্যাসিবাদ আর ফিরে না আসে, আয়না ঘর তৈরি না হয়, লুটপাট বা বিদেশে টাকা পাচার না হয়। এজন্য জুলাই সনদের পক্ষে, গণমানুষের পক্ষে ১২ ফেব্রুয়ারি হ্যাঁ ভোটের পক্ষে সিল মেরে বাস্তবায়ন করুন। কেউ যেন বিভ্রান্তির সুযোগ না পায়। বাংলাদেশের মানুষ কোনো আগ্রাসনের কাছে মাথা নত করবে না।’ বুধবার (২১ জানুয়ারি) মুন্সীগঞ্জের লৌহজং উপজেলা পরিষদ মিলনায়তনে গণভোটের প্রচার ও ভোটার উদ্বুদ্ধকরণের উদ্দেশ্যে আয়োজিত অবহিতকরণ সভায় প্রধান অতিথির বক্তব্যে তিনি এসব কথা বলেন। উপদেষ্টা আদিলুর রহমান খান বলেন, জুলাই অভ্যুত্থানে ১৪০০ তরুণ প্রাণের বিনিময়ে যে বাংলাদেশ আবার মুক্ত হয়েছিল, সেই বাংলাদেশে অভ্যুত্থানের পক্ষে সমস্ত রাজনৈতিক দল একসঙ্গে হয়ে জুলাইয়ের চিন্তাকে, জুলাইয়ের আকাঙ্ক্ষাকে প্রতিষ্ঠিত করার জন্য সনদ তৈরি করেছে। তিনি আরও উল্লেখ করেন, বাংলাদেশের মানুষ পনেরো বছর আগ্রাসনের অধীনে ছিল। এ সময়ে স্বাধীনভাবে কথা বলা বা ভোট দেওয়ার সুযোগ হয়নি। তাই দেশের জনগণের সম্মতির জন্য এ গণভোট আয়োজন করা হয়েছে। আমরা চাই, জনগণ জুলাই সনদের পক্ষে গণসমর্থন জানাক, যাতে বাংলাদেশ শত-সহস্র বছর টিকে থাকে। সভায় আরও বক্তব্য রাখেন স্থানীয় সরকার বিভাগের সচিব রেজাউল মাকছুদ জাহেদী, জেলা পরিষদের প্রধান নির্বাহী কর্মকর্তা মোছা নাজমা নাহার ও শ্রীনগর সার্কেলের অতিরিক্ত পুলিশ সুপার আনিছুর রহমান। উপজেলা সহকারী নির্বাচন কর্মকর্তা মোহাম্মদ জুয়েলের সঞ্চালনায় সভার সভাপতিত্ব করেন উপজেলা নির্বাহী কর্মকর্তা ফারজানা ববি মিতু। বিডি-প্রতিদিন\/মাইনুল","url":"https:\/\/www.bd-pratidin.com\/national\/2026\/01\/21\/1207390","date":1768980024000,"language":"bn","token_count":226,"source":"Bangladesh Pratidin"}
{"title":"২০ বছরের ছোট অভিনেত্রীর সঙ্গে জুটি, যা বললেন রণবীর","body":"প্রথম ঝলক সাড়া ফেলেছিল। ‘ধুরন্ধর’-এর মূল ঝলক প্রকাশ্যে আসতেই আলোড়ন। রণবীর সিং থেকে অর্জুন রামপাল, প্রত্যেককেই দেখা গেছে একেবারে নতুন অবতারে। ২০ বছরের ছোট নায়িকা সারা অর্জুনের সঙ্গে রণবীরের রসায়ন নিয়েও চর্চা হচ্ছে। বয়সের ব্যবধানের জন্য কটাক্ষের শিকারও হয়েছিলেন অভিনেতা। এ বার তিনি নিজেই এই বিষয়ে মুখ খুললেন। রণবীরের বয়স এখন ৪০। উল্টো দিকে সারার বয়স ২০। পর্দায় তাদের প্রেমের দৃশ্যে মাতোয়ারা হতে দেখা যাবে। নিন্দুকেরা কটাক্ষ করেছেন, “হাঁটুর বয়সি নায়িকাদের সঙ্গে জুটি বাঁধা কি বলিউডে অভ্যাস হয়ে দাঁড়িয়েছে!” ঝলক মুক্তির অনুষ্ঠানে সারা অর্জুনের সঙ্গে অভিনয় নিয়ে রণবীর বলেন, “এই ছবিতে সারা প্রকাণ্ড চরিত্র। কিছু মানুষ এমনই। বাচ্চা হলেও তারা প্রকাণ্ড।” হলিউড অভিনেত্রী ডাকোটা ফ্যানিং-এর সঙ্গেও সারা অর্জুনকে তুলনা করেছেন রণবীর। এখানেই শেষ নয়। রণবীর তার নায়িকাকে নিয়ে বলতে থাকেন, “ও যেন এটা করার জন্যই জন্মেছে। ওর অভিনয় দেখলে মনে হবে, এর আগে ও ৫০টি ছবিতে অভিনয় করে ফেলেছে। মানুষ ও শিল্পী হিসাবে ও খুবই উঁচু মানের। আমি যে অসাধারণ অভিনেতাদের সঙ্গে কাজ করেছি, তাদের মধ্যে ও একজন। ওর জন্য আমাকেও দেখতে ভাল লেগেছে।” দক্ষিণী চলচ্চিত্রজগতে সারা অর্জুন অতি পরিচিত নাম। শিশুশিল্পী হিসাবে জনপ্রিয় ছিলেন একসময়। হিন্দি ছবিতেও কাজ করেছেন সারা। তা ছাড়া সারার আরও একটি পরিচয় রয়েছে। তিনি অভিনেতা জয় অর্জুনের কন্যা। ‘সিক্রেট সুপারস্টার’, ‘থালাইভি’, ‘লভ হস্টেল’ ও ‘ব্ল্যাক ফ্রাইডে’র মতো ছবিতে অভিনয় করেছেন সারা। সূত্র: আনন্দবাজার বিডি প্রতিদিন\/নাজিম","url":"https:\/\/www.bd-pratidin.com\/entertainment\/2025\/11\/18\/1181352","date":1763476945000,"language":"bn","token_count":210,"source":"Bangladesh Pratidin"}
{"title":"টস জিততে রাজশাহীকে ব্যাটিংয়ে পাঠাল চট্টগ্রাম","body":"বিপিএলের ফাইনাল শুরু হচ্ছে। তার আগে মিরপুর শের-ই বাংলা স্টেডিয়ামে রাজশাহী ওয়ারিয়র্সের বিপক্ষে টস জিতেছে চট্টগ্রাম রয়্যালস। তারা ফিল্ডিং বেছে নিয়েছে। আগে ব্যাটিং করবে রাজশাহী। মিরপুর শের-ই বাংলা ক্রিকেট স্টেডিয়ামে সন্ধ্যা ৬টায় শিরোপা নির্ধারণী এই ম্যাচ অনুষ্ঠিত হবে। ফাইনালিস্ট দুটি দল চলতি আসরেই তিনবার মুখোমুখি হয়েছে। লিগপর্বে দুইবারের দেখায় রাজশাহী ও চট্টগ্রাম একটি করে ম্যাচ জিতেছে। শীর্ষে থেকে নাজমুল হোসেন শান্তর রাজশাহী এবং শেখ মেহেদীর চট্টগ্রাম প্লে-অফে নামে টেবিলের দুইয়ে থেকে। ফলে শীর্ষ দুই দলের আবারও দেখা হয় প্রথম কোয়ালিফায়ারে। সেখানে রাজশাহীকে হারিয়ে ফাইনালে উঠেছিল চট্টগ্রাম। আর শান্তরা ফাইনালে ওঠার দ্বিতীয় সুযোগ (কোয়ালিফায়ার) কাজে লাগিয়েছে সিলেট টাইটান্সকে হারিয়ে। ফাইনালে নামার আগে চট্টগ্রামের অধিনায়ক শেখ মেহেদী বলেন, ‘ফাইনালে যেহেতু উঠেছি, শিরোপার স্বপ্ন কেন দেখব না? সবাই দেখবে। তবে আগামীকালের দিনটা যাদের ওপর থাকবে, তারাই ভালো ক্রিকেট খেলবে। সব ডিপার্টমেন্টে যারা ভালো করবে তারাই শিরোপা জিতবে। তবে আমার মনে হয় প্রত্যেকটা ক্রিকেটারই চায় শিরোপা জিততে। সবার ভেতরে সেই ক্ষুধাটা আছে। হোপ ফর দ্য বেস্ট! দেখা যাক, কী হয় কালকে (আজ)।’ নিজেদের যথেষ্ট সামর্থ্য থাকলেও, প্রতিপক্ষ রাজশাহীর প্রশংসা করেছেন এই তারকা অফস্পিনার, ‘বিপিএলে ওয়ান অব দ্য বেস্ট দল আমার মনে হয় রাজশাহী। খুব ভারসাম্যপূর্ণ দল। সব ডিপার্টমেন্টে রাজশাহীর খুব ভালো প্লেয়ার আছে। তারা পুরো বিপিএলে ভালো ক্রিকেট খেলেছে।' বিডি-প্রতিদিন\/আশফাক","url":"https:\/\/www.bd-pratidin.com\/sports\/2026\/01\/23\/1208302","date":1769168762000,"language":"bn","token_count":196,"source":"Bangladesh Pratidin"}
{"title":"মিনেসোটায় ৭০০ অভিবাসন এজেন্ট প্রত্যাহারের ঘোষণা ট্রাম্পের","body":"উত্তেজনা কমাতে নতুন করে যুক্তরাষ্ট্রের মিনেসোটায় ফেডারেল ইমিগ্রেশন এজেন্টের সংখ্যা কমিয়ে আনার সিদ্ধান্ত নিয়ে ট্রাম্প প্রশাসন। সেখানে ইমিগ্রেশন এজেন্টের সংখ্যা ৭০০ কমিয়ে আনবে বলে জানিয়েছেন হোয়াইট হাউসের সীমান্ত জার টম হোমান। এজেন্টদের হাতে দুই মার্কিন নাগরিক নিহত হওয়ার কয়েক সপ্তাহ পর এই পদক্ষেপ নেওয়া হয়েছে। বুধবার (৪ ফেব্রুয়ারি) মার্কিন প্রেসিডেন্ট ডোনাল্ড ট্রাম্পের বরাত দিয়ে টম হোমান এই ঘোষণা দেন। ট্রাম্প চলতি বছর মিনিয়াপলিস এবং এর আশেপাশে হাজার হাজার সশস্ত্র ইমিগ্রেশন এজেন্ট মোতায়েন করেছেন। যার ফলে বিক্ষোভ দেখা দিয়েছে। হোমান বলেছেন, তিনি আংশিকভাবে মোতায়েন কমিয়ে আনছেন কারণ তিনি মিনেসোটার নির্বাচিত শেরিফদের কাছ থেকে ‘অভূতপূর্ব’ সহযোগিতা দেখতে পাচ্ছেন যারা কাউন্টি কারাগার পরিচালনা করেন। প্রেসিডেন্ট ট্রাম্পের সমর্থনে আমার লক্ষ্য হল যত তাড়াতাড়ি সম্ভব সম্পূর্ণ প্রত্যাহার এবং এই ঢেউয়ের অবসান ঘটানো বলে জানান হোম্যান। তিনি আরও বলেন, ফেডারেল এজেন্টদের সম্পূর্ণ অপসারণ এখনও অভিবাসন প্রয়োগকারী অভিযানের অগ্রগতির উপর নির্ভরশীল। হোমান সংবাদ সম্মেলনে বলেন, স্পষ্ট করে বলতে চাই, ট্রাম্প ব্যাপকভাবে নির্বাসন অর্জন করতে চান এবং এই দেশ জুড়ে প্রতিদিন অভিবাসন প্রয়োগকারী পদক্ষেপ অব্যাহত থাকবে। ট্রাম্প একটি প্রতিশ্রুতি দিয়েছিলেন। গত দুই মাসে ৩ হাজারের বেশি ফেডারেল অভিবাসন এজেন্ট মিনিয়াপলিসে নেমে এসেছেন, যাকে ট্রাম্প প্রশাসন অপারেশন মেট্রো সার্জ নামে অভিহিত করেছে। শহরে ৬০০ জন স্থানীয় আইন প্রয়োগকারী কর্মকর্তা রয়েছেন। হোমল্যান্ড সিকিউরিটি বিভাগ জানিয়েছে,অভিযান শুরু হওয়ার পর থেকে এজেন্টরা প্রায় ৩ হাজার অবৈধ অভিবাসীকে গ্রেফতার করেছে। বিডি প্রতিদিন\/কামাল","url":"https:\/\/www.bd-pratidin.com\/international-news\/2026\/02\/04\/1213088","date":1770217191000,"language":"bn","token_count":209,"source":"Bangladesh Pratidin"}
{"title":"ডাকসুর সদস্য সর্বমিত্র চাকমাকে লিগ্যাল নোটিশ","body":"ক্যাম্পাসে অবৈধ দোকানসংক্রান্ত ফেসবুক পোস্টকে কেন্দ্র করে চাঁদাবাজির অভিযোগ তুলে সামাজিক যোগাযোগ মাধ্যমে ‘মানহানিকর’ বক্তব্য ও অপপ্রচার চালানোর অভিযোগে ডাকসুর কার্যনির্বাহী সদস্য সর্বমিত্র চাকমাকে আইনি নোটিশ পাঠানো হয়েছে। জাতীয় ছাত্রশক্তির ঢাবি শাখার সহ-সভাপতি নুরুল গনি সগীরের পক্ষে তার সুপ্রিম কোর্টের আইনজীবী নাজমুস শাকিব এ নোটিশ পাঠান। শনিবার দুপুরে ঢাবির মধুর ক্যান্টিন প্রাঙ্গণে আয়োজিত এক সংবাদ সম্মেলনে এসব তথ্য জানান নুরুল গনি সগীর। এসময় জাতীয় ছাত্রশক্তির ঢাবি শাখার সাংগঠনিক সম্পাদক মো. সাইফুল্লাহ, ঢাবি শিক্ষার্থী শিশির তানিম উপস্থিত ছিলেন। সংবাদ সম্মেলনে নুরুল গনি সগীর বলেন, ‘গত ২৪ তারিখে ক্যাম্পাসে অবৈধ দোকান নিয়ে করা একটি ফেসবুক পোস্টকে কেন্দ্র করে আমার বিরুদ্ধে মিথ্যা চাঁদাবাজির অভিযোগ তোলার চেষ্টা করা হয়। এ বিষয়ে নিজের অবস্থান স্পষ্ট করতে আমি ২৫ তারিখ সংবাদ সম্মেলন করে অভিযোগকারীর প্রতি ১২ ঘণ্টার সময় বেঁধে দিই, যাতে তিনি বা ক্যাম্পাসের যে কেউ অভিযোগের পক্ষে প্রমাণ উপস্থাপন করতে পারেন।’ তিনি বলেন, ‘ঘোষিত সময়সীমা পার হয়ে তিন–চার দিন অতিবাহিত হলেও এখন পর্যন্ত কোনো প্রমাণ বা সংশ্লিষ্ট চিত্র উপস্থাপন করা হয়নি। নির্ধারিত সময়ের মধ্যে প্রমাণ দিতে ব্যর্থ হওয়ায় বিষয়টি আইনিভাবে মোকাবিলার সিদ্ধান্ত নিয়েছি। এরই ধারাবাহিকতায় আমার সুপ্রিম কোর্টের আইনজীবী নাজমুস শাকিবের মাধ্যমে আজ সর্বমিত্র চাকমার প্রতি একটি লিগাল নোটিশ পাঠানো হয়েছে।’ নোটিশে উল্লেখ করা হয়, সামাজিক যোগাযোগমাধ্যমে দেওয়া একটি পোস্ট ও পরবর্তী বিভিন্ন বক্তব্যের মাধ্যমে নুরুল গনি সগিরকে চাঁদাবাজ হিসেবে উপস্থাপন করা হয়েছে, যা সম্পূর্ণ মিথ্যা, ভিত্তিহীন ও মানহানিকর। এসব অভিযোগের কারণে তার ব্যক্তিগত, সামাজিক ও রাজনৈতিক ভাবমূর্তি ক্ষুণ্ন হয়েছে বলেও নোটিশে দাবি করা হয়। নোটিশে আরও বলা হয়, অভিযুক্ত অভিযোগগুলোর পক্ষে কোনো গ্রহণযোগ্য প্রমাণ উপস্থাপন করা হয়নি। বরং উদ্দেশ্যপ্রণোদিতভাবে বিভ্রান্তিকর তথ্য ছড়িয়ে একজন শিক্ষার্থী নেতাকে সামাজিকভাবে হেয় প্রতিপন্ন করার চেষ্টা। এতে দণ্ডবিধি অনুযায়ী মানহানি ও হয়রানিমূলক অপরাধের উপাদান রয়েছে। আইনি নোটিশে সর্বমিত্র চাকমাকে অত্র নোটিশ প্রাপ্তির ১০ ঘণ্টা সময়ের মধ্যে প্রকাশ্যে মানহানিকর অভিযোগ প্রত্যাহার, সংশ্লিষ্ট পোস্ট ও বক্তব্য অপসারণ এবং নিঃশর্ত ক্ষমা প্রার্থনার আহ্বান জানানো হয়েছে। অন্যথায় নুরুল গনি সগির আইনগত ব্যবস্থা গ্রহণ করতে বাধ্য হবেন বলেও নোটিশে সতর্ক করা হয়। বিডি প্রতিদিন\/জুনাইদ","url":"https:\/\/www.bd-pratidin.com\/campus-online\/2026\/01\/31\/1211475","date":1769858072000,"language":"bn","token_count":309,"source":"Bangladesh Pratidin"}
{"title":"ইরানি হামলার শঙ্কা, ইসরায়েলি বাহিনীতে হাই এলার্ট","body":"উত্তেজনার পারদ নামছে না কিছুতেই। এখনও ইসরায়েল দাবি করছে, যেকোনো সময় ইরানি ভূখণ্ডে হামলা চালাতে পারে যুক্তরাষ্ট্র। আর সে কারণেই ইসরায়েলি বাহিনীকে সর্বোচ্চ সতর্ক অবস্থায় রাখা হয়েছে। সোমবার ইসরায়েলি সংবাদমাধ্যম জানিয়েছে, ওয়াশিংটন তেহরানে হামলা চালালে ইরান পাল্টা আঘাত হিসেবে ইসরায়েলকে লক্ষ্যবস্তু করতে পারে, এমন শঙ্কা থেকেই এই সতর্কবার্তা জারি করা হয়েছে। ইসরায়েলি সরকারি সম্প্রচার মাধ্যম কানের প্রতিবেদন অনুযায়ী, মার্কিন সামরিক পদক্ষেপের আশঙ্কায় দেশটি গত এক সপ্তাহেরও বেশি সময় ধরে সর্বোচ্চ নিরাপত্তা প্রস্তুতি বজায় রেখেছে। ইসরায়েলি সেনাবাহিনীর নর্দান কমান্ডের প্রধান মেজর জেনারেল রাফি মিলো এক সাক্ষাৎকারে জানান, যেকোনো মার্কিন হামলার জবাবে তেহরান ইসরায়েলে আক্রমণ চালানোর চেষ্টা করতে পারে। তিনি আরও উল্লেখ করেন, আরব উপসাগরীয় অঞ্চলে মার্কিন বাহিনী মোতায়েন করা হলেও পরবর্তী পদক্ষেপ সম্পর্কে এখনও কোনো স্পষ্ট ধারণা পাওয়া যায়নি। গত মাসে ইরানে সরকারবিরোধী বিক্ষোভ শুরু হওয়ার পর থেকে ওয়াশিংটন ও তেহরানের মধ্যে উত্তেজনা নতুন করে তুঙ্গে উঠেছে। মার্কিন সংবাদমাধ্যমের দাবি অনুযায়ী, বিমানবাহী রণতরী ইউএসএস আব্রাহাম লিংকন এবং তিনটি ডেস্ট্রয়ার বর্তমানে ওমান উপসাগরের পথে ভারত মহাসাগরে অবস্থান করছে। গত শনিবার মার্কিন প্রেসিডেন্ট ডোনাল্ড ট্রাম্পও এই খবরের সত্যতা নিশ্চিত করে জানান যে, মধ্যপ্রাচ্যের দিকে একটি বিশাল মার্কিন নৌবহর অগ্রসর হচ্ছে এবং ওয়াশিংটন ইরানের পরিস্থিতির ওপর গভীর নজর রাখছে। মার্কিন প্রশাসন স্পষ্ট করেছে যে, ইরানের বর্তমান শাসনব্যবস্থা পরিবর্তনের লক্ষ্যে সামরিক পদক্ষেপসহ সব ধরনের বিকল্পই তাদের টেবিলে রয়েছে। অন্যদিকে, ইরানের পক্ষ থেকে কড়া হুঁশিয়ারি দিয়ে বলা হয়েছে, যেকোনো মার্কিন হামলার ‘দ্রুত ও ব্যাপক’ জবাব দেওয়া হবে। বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/01\/26\/1209587","date":1769437719000,"language":"bn","token_count":223,"source":"Bangladesh Pratidin"}
{"title":"ইউক্রেনে যাত্রীবাহী ট্রেনে রাশিয়ার হামলা, নিহত ১২","body":"মার্কিন মধ্যস্থতায় প্রায় চার বছরের যুদ্ধের অবসান ঘটানোর লক্ষ্যে সংযুক্ত আরব আমিরাতে কিয়েভ-মস্কো আলোচনা শুরুর পরও ইউক্রেনে আক্রমণ অব্যাহত রেখেছে রাশিয়া। মঙ্গলবার ইউক্রেনের যাত্রীবাহী ট্রেনে রুশ ড্রোন হামলায় কমপক্ষে ১২ জন নিহত হয়েছে। গণমাধ্যমের খবরে বলা হয়, জ্বালানি অবকাঠামোগুলোকেও লক্ষ্যবস্তু করা হয়েছে। হামলার ফলে হতাহত ছাড়াও লাখ লাখ মানুষ বিদ্যুৎবিহীন হয়ে পড়েছেন। এ ঘটনায় ইউক্রেনের প্রেসিডেন্ট ভলোদিমির জেলেনস্কি জানান, বোমাবর্ষণ চলমান শান্তি প্রচেষ্টাকে ব্যাবপভাবে ক্ষতিগ্রস্ত করছে। কর্তৃপক্ষ জানায়, মঙ্গলবার রাতে উত্তর-পূর্ব খারকিভ অঞ্চলে একটি ড্রোন প্রায় ২০০ যাত্রী বহনকারী ট্রেনের একটি বগিতে আঘাত করে। এতে সঙ্গে সঙ্গেই কয়েকজন নিহত হন বলে সামাজিক যোগাযোগমাধ্যমে জানিয়েছে দেশটির প্রধানমন্ত্রী ইউলিয়া সভিরিডেনকো। এ বিষয়ে এক বিবৃতিতে ইউক্রেনের প্রেসিডেন্ট ভলোদিমির জেলেনস্কি বলেন, ‘ট্রেনের বগিতে বেসামরিক নাগরিকদের হত্যার কোনো সামরিক যুক্তি নেই এবং এমনটি হতে পারে না।’ সূত্র : ফ্রান্স 24। বিডি-প্রতিদিন\/শআ","url":"https:\/\/www.bd-pratidin.com\/international-news\/2026\/01\/28\/1210195","date":1769578634000,"language":"bn","token_count":126,"source":"Bangladesh Pratidin"}
{"title":"ইরানে হামলা করলেই ভয়ংকর বিপদে পড়বে যুক্তরাষ্ট্র?","body":"ইরান ও যুক্তরাষ্ট্রের মধ্যে ক্রমবর্ধমান উত্তেজনার প্রেক্ষাপটে মধ্যপ্রাচ্যজুড়ে নতুন করে যুদ্ধের দামামা বাজতে শুরু করেছে। তেহরানের ওপর মার্কিন হামলার আশঙ্কার মুখে ইরাক ও ইয়েমেনের ইরান-পন্থী সশস্ত্র গোষ্ঠীগুলো ওয়াশিংটনকে কঠোর হুঁশিয়ারি দিয়েছে। বিশেষ করে ইরাকের শক্তিশালী গোষ্ঠী কাতায়িব হিজবুল্লাহ এক বার্তায় জানিয়েছে, যুক্তরাষ্ট্র যদি ইরানে হামলা চালায় তবে তারা সর্বাত্মক যুদ্ধে নামতে প্রস্তুত। গোষ্ঠীটির নেতা আবু হোসেন আল-হামিদাবি এক বিবৃতিতে বলেছেন, তারা এই অঞ্চলে মার্কিন বাহিনীর জন্য এমন পরিস্থিতি তৈরি করবেন যা হবে চরম যন্ত্রণাদায়ক। মার্কিন সেনাদের হৃদয়ে আতঙ্কের বীজ বুনে দেয়া হবে। এদিকে লোহিত সাগরে ফের জাহাজ চলাচলে বিঘ্ন ঘটানোর হুমকি দিয়েছে ইয়েমেনের হুথি বিদ্রোহীরা। সম্প্রতি প্রকাশিত এক ভিডিও বার্তায় তারা লোহিত সাগরের একটি জাহাজে অগ্নিকাণ্ডের দৃশ্য দেখিয়ে খুব শীঘ্রই বড় ধরনের হামলার ইঙ্গিত দিয়েছে। ট্রাম্প প্রশাসন যখন ইরানি কর্মকর্তাদের টার্গেট করে হামলা চালানোর ছক আঁকছে, তখন এই সশস্ত্র গোষ্ঠীগুলোর হুমকি ওয়াশিংটনের জন্য বড় ধরনের চ্যালেঞ্জ হয়ে দাঁড়িয়েছে। বর্তমানে মধ্যপ্রাচ্যের বিভিন্ন দেশে প্রায় ৪০ হাজার মার্কিন সেনা মোতায়েন রয়েছে। ইরাক ও সিরিয়ায় অবস্থানরত প্রায় ৫ হাজার সেনা সরাসরি হুমকির মুখে থাকলেও কুয়েত, কাতার, সংযুক্ত আরব আমিরাত এবং বাহরাইনের মতো দেশগুলোতে থাকা মার্কিন ঘাঁটিগুলো নিয়েও উদ্বেগ বাড়ছে। তবে সৌদি আরবসহ উপসাগরীয় দেশগুলো এই সংঘাতে জড়াতে অনীহা প্রকাশ করেছে। সংযুক্ত আরব আমিরাত সাফ জানিয়ে দিয়েছে, তারা তাদের আকাশসীমা বা ভূমি ব্যবহার করে ইরানে কোনো হামলা চালাতে দেবে না। এই পরিস্থিতিতে জর্ডানকে বিকল্প হিসেবে বেছে নিয়েছে যুক্তরাষ্ট্র, যেখানে ইতিমধ্যে বিপুল সংখ্যক যুদ্ধবিমান মোতায়েন করা হয়েছে। অঞ্চলের ভূ-রাজনৈতিক প্রেক্ষাপট বিশ্লেষণ করলে দেখা যায়, গত এক বছরে ইরান-ঘনিষ্ঠ গোষ্ঠীগুলোর শক্তি ও অবস্থানে বড় পরিবর্তন এসেছে। লেবাননের হিজবুল্লাহ এক সময় ইরানের সবচেয়ে বড় শক্তি হিসেবে পরিচিত থাকলেও ইসরায়েলি হামলায় গোষ্ঠীটি বর্তমানে অনেকটাই দুর্বল। তাদের প্রধান হাসান নাসরুল্লাহ নিহত হওয়ার পর একটি অসম যুদ্ধবিরতি চুক্তিতে সই করতে বাধ্য হয়েছে তারা। দক্ষিণ লেবানন থেকে তাদের অস্ত্র সরিয়ে নেওয়ার প্রক্রিয়াও শুরু হয়েছে। অন্যদিকে ইরাকি মিলিশিয়া গোষ্ঠীগুলো গত বছরের সংঘাতে সরাসরি অংশগ্রহণ না করায় তাদের সামরিক সক্ষমতা এখনো অটুট। বিশ্লেষকরা মনে করছেন, হিজবুল্লাহর পতনের পর ইরান এখন ইরাকি গোষ্ঠীগুলোর ওপর বেশি নির্ভরশীল হয়ে পড়েছে। এদিকে ইয়েমেনের হুথিরা এই অস্থিরতার মধ্যেও নিজেদের অবস্থান বেশ শক্ত রেখেছে। লোহিত সাগরে হামলার মাধ্যমে তারা মুসলিম বিশ্বে জনপ্রিয়তা পেলেও গত মে মাসে যুক্তরাষ্ট্রের সঙ্গে একটি যুদ্ধবিরতি চুক্তিতে পৌঁছেছিল। তবে বর্তমানে নতুন করে যুদ্ধের হুমকি সেই চুক্তির ভবিষ্যৎকে অনিশ্চয়তার মুখে ফেলে দিয়েছে। মধ্যপ্রাচ্যের এই অস্থিতিশীল পরিস্থিতিতে ট্রাম্প প্রশাসনের সম্ভাব্য সামরিক পদক্ষেপ এবং ইরান-পন্থী গোষ্ঠীগুলোর পাল্টা জবাব পুরো অঞ্চলকে এক ভয়াবহ সংঘাতের দিকে ঠেলে দিতে পারে বলে ধারণা করা হচ্ছে। সূত্র: মিডলইস্ট আই বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/01\/28\/1210267","date":1769594888000,"language":"bn","token_count":388,"source":"Bangladesh Pratidin"}
{"title":"বৈষম্যহীন, দারিদ্র্যমুক্ত সমাজ বিনির্মাণে যাকাত গুরুত্বপূর্ণ অবদান রাখতে পারে","body":"দেশে এখন এক লাখ কোটি টাকা যাকাত সংগ্রহের সম্ভাবনা রয়েছে। এই অর্থ সংগ্রহ করা সম্ভব হলে বৈষম্যহীন, দারিদ্র্যমুক্ত ও ন্যায়ভিত্তিক সমাজ বিনির্মাণে গুরুত্বপূর্ণ অবদান রাখা সম্ভব হবে বলে মনে করেন জাতীয় রাজস্ব বোর্ডের (এনবিআর) সাবেক চেয়ারম্যান এবং যাকাত ফেয়ারের অর্গানাইজিং কমিটির আহ্বায়ক ড. মোহাম্মদ আবদুল মজিদ। আজ দুপরে ঢাকা রিপোর্টার্স ইউনিটিতে (ডিআরইউ) চতুর্দশ যাকাত ফেয়ার উপলক্ষে সেন্টার ফর যাকাত ম্যানেজমেন্ট আয়োজিত সংবাদ সম্মেলনে তিনি এসব কথা বলেন। তিনি বলেন, আমরা মনে করি, ২০২৪ সালের জুলাই বিপ্লবের পর দেশের জনগণের মধ্যে একটি বৈষম্যহীন, দারিদ্র্যমুক্ত ও ন্যায়ভিত্তিক সমাজ বিনির্মাণের যে স্বপ্ন তৈরি হয়েছে, তা বাস্তবায়নে যাকাত গুরুত্বপূর্ণ অবদান রাখতে পারে। সঠিকভাবে যাকাত প্রদান মানে শুধু অভাবীদের সহায়তা করা নয়, বরং তাদের আত্মনির্ভরশীল করে তোলা, যাতে তারা ভবিষ্যতে দাতা হতে পারে। এদিকে দারিদ্র্যবিমোচনে সরকার বৈদেশিক লোন নিয়ে থাকে। অথচ দেশে এক লাখ কোটি টাকা যাকাত আদায়ের সম্ভাবনা রয়েছে। এই বিপুল সংখ্যক মানুষের থেকে যাকাত আদায় করা সম্ভব হলে দারিদ্র্য বিমোচনে সরকারের লোন নিতে হবে না। দেশে গৃহহীন ও চিকিৎসার অভাবে মানুষ মারা যেত না। সেন্টার ফর যাকাত ম্যানেজমেন্টের প্রধান নির্বাহী কর্মকর্তা ড. মোহাম্মদ আইয়ুব মিয়া বলেন, চলতি বছরে আমাদের ৯০ কোটি টাকা যাকাত সংগ্রহের টার্গেট রয়েছে। সিজেডএম মেধাবিকাশে সবচেয়ে বেশি কাজ করে থাকে। এ পর্যন্ত বিশ্ববিদ্যালয় ও মেডিকেল কলেজের সাড়ে ১৭ হাজার প্রথম বর্ষের শিক্ষার্থীদের চার হাজার টাকা করে ৩০ মাস জিনিয়াস উচ্চ বৃত্তি সহায়তা দেওয়া হয়। এ বছরও বিশ্ববিদ্যালয়ের ও মেডিকেল কলেজের ৫০০ শিক্ষার্থীকে জিনিয়াস বৃত্তি দেওয়া হয়েছে। সারা দেশে ৬০টির বেশি প্রাইমারি হেলথ কেয়ার প্রতিষ্ঠান রয়েছে। সেখানে চিকিৎসক-প্যারামেডিকরা নিয়মিত সেবা দিচ্ছে। ওষুধও সরবরাহ করা হচ্ছে। সিজেডএম এর ডায়ালাইসিস সেন্টারে মাসে ৬০ জন বিনামূল্যে ডায়ালাইসিস সেবা পাচ্ছেন। ৩০ জন থ্যালাসেমিয়া রোগীকে চিকিৎসার দায়িত্বভার সিজেডএম পূলন করছে। এছাড়া ১৫টি স্কুল, কলেজ ও মাদরাসা পরিচালনা করা হচ্ছে। সাড়ে ৫ হাজার মানুষকে ভোকেশনাল ট্রেনিং দিয়ে দক্ষ মানবসম্পদ গড়ে তোলা হয়েছে। সংবাদ সম্মেলনে জানানো হয়, \"ইনসাফ প্রতিষ্ঠায় যাকাত\" এই প্রতিপাদ্য নিয়ে সেন্টার ফর যাকাত ম্যানেজমেন্টের উদ্যোগে আগামী ৩১ জানুয়ারি, শনিবার রাজধানীর বেইলি রোডে অফিসার্স ক্লাবে চতুর্দশ যাকাত ফেয়ার ২০২৬ অনুষ্ঠিত হবে। এ ফেয়ারের উদ্বোধন করবেন অন্তর্বর্তীকালীন সরকারের ধর্ম উপদেষ্টা ড. আ. ফ. ম. খালিদ হোসেন। এবারের যাকাত ফেয়ারে তিনটি অধিবেশন অনুষ্ঠিত হবে। সকাল ১০টা ২০ মিনিটে \"Islamic Social Finance: A Roadmap for the Way Forward\" শীর্ষক সিম্পোজিয়াম শুরু হবে। এতে প্রধান অতিথি হিসেবে উপস্থিত থাকবেন ধর্ম উপদেষ্টা ড. আ. ফ. ম. খালিদ হোসেন। উদ্বোধনী অনুষ্ঠানে সভাপতিত্ব করবেন তত্ত্বাবধায়ক সরকারের সাবেক উপদেষ্টা ড. হাসান জিল্লুর রহমান। বেলা আড়াইটায় মহিলাদের জন্য \"নারীদের জন্য প্রশ্নোত্তর সেশন\" শীর্ষক সেমিনার অনুষ্ঠিত হবে। এতে প্রধান অতিথি হিসেবে উপস্থিত থাকবেন বুয়েটের অধ্যাপক ও এনার্জি রেগুলেটরি কমিশনের সদস্য ড. সৈয়দা সুলতানা রাজিয়া। প্রশ্নোত্তর দেবেন জাতীয় বিশ্ববিদ্যালয়ের অধ্যাপক ড. মোহাম্মদ মানজুরে ইলাহী। একই সময়ে অন্য হলে অনুষ্ঠিত হবে \"চ্যারিটি প্রতিষ্ঠানসমূহের অভিজ্ঞতা বিনিময় সেশন\"। এতে ২০টি দেশি-বিদেশি বেসরকারি সামাজিক প্রতিষ্ঠান অংশগ্রহণ করবে। অধিবেশনে সভাপতিত্ব করবেন সেন্টার ফর যাকাত ম্যানেজমেন্টর (সিজেডএম) চেয়ারম্যান নিয়াজ রহিম। সবার জন্য উন্মুক্ত যাকাত ফেয়ারে সকাল ১০ টা থেকে বিকাল ৪ টা পর্যন্ত \"যাকাত ক্যালকুলেশন ও মাসআলা-মাসায়েল\" সংক্রান্ত সহায়তা প্রদানের লক্ষ্যে থাকবে যাকাত ক্যালকুলেশন ডেস্ক। যাকাতের বিধি-বিধান ও মাসআলা-মাসায়েল সংক্রান্ত বিষয়ে জবাব দেবেন- জাতীয় বিশ্ববিদ্যালয়ের অধ্যাপক ড. মোহাম্মদ মানজুরে ইলাহী, চট্টগ্রাম বিশ্ববিদ্যালয়ের আরবি বিভাগের অধ্যাপক ড. আ. ক. ম. আবদুল কাদের, ঢাকা বিশ্ববিদ্যালয়ের আরবি বিভাগের চেয়ারম্যান অধ্যাপক ড. যুবাইর মোহাম্মদ এহসানুল হক, তারবিয়াহ এডুকেশন নেটওয়ার্কের চেয়ারম্যান অধ্যাপক মোখতার আহমাদ ও ধানমন্ডি সোবহানবাগ মসজিদের খতিব শাহ মোহাম্মদ ওয়ালী উল্লাহ প্রমুখ। সংবাদ সম্মেলনে উপস্থিত ছিলেন সেন্টার ফর যাকাত ম্যানেজমেন্টের নির্বাহী কমিটির আহ্বায়ক মুনাওয়ার মিসবাহ মঈন, প্রধান নির্বাহী কর্মকর্তা ড. মোহাম্মদ আইয়ুব মিয়া এবং ইসলামী ব্যাংক বাংলাদেশ লিমিটেডের সাবেক চেয়ারম্যান ও সাবেক সিনিয়র সচিব আরাস্তু খান। বিডি-প্রতিদিন\/সালাহ উদ্দীন","url":"https:\/\/www.bd-pratidin.com\/national\/2026\/01\/29\/1210737","date":1769691750000,"language":"bn","token_count":562,"source":"Bangladesh Pratidin"}
{"title":"বর্ণাঢ্য আয়োজনে আসছে ‌‘কালচারাল ফেস্ট সিজন ৩’","body":"সংগীত, শিল্প ও সংস্কৃতির এক অনন্য উৎসব নিয়ে আবারও ফিরে আসছে ‘কালচারাল ফেস্ট সিজন ৩’। আগামী ৩১ অক্টোবর ও ১ নভেম্বর ঢাকার আলোকি কনভেনশন সেন্টারে আয়োজিত এই উৎসব হবে সৃজনশীলতা, আনন্দ ও বৈচিত্র্যের এক দারুণ সমন্বয়। এবারের আয়োজনকে ঘিরে থাকছে এক রোমাঞ্চকর সংগীত পরিবেশনা তালিকা, যা প্রতিটি সংগীতপ্রেমীকে মুগ্ধ করবে। মঞ্চ মাতাতে আসছে এফ মাইনর (ফিমেল ব্যান্ড), ক্যালিপসো, অলি বয় অ্যান্ড ব্যান্ড, মেকানিক্স, অ্যাভোয়েড রাফা, রায়ট, এ কে রাহুল, ডোরা আপু, রিপাবলিক জিরো, লেভেল ফাইভ এবং জনপ্রিয় ব্যান্ড নেমেসিস। প্রতিটি ব্যান্ড উপহার দেবে প্রাণবন্ত পারফরম্যান্স, যেখানে ফুটে উঠবে শিল্পের শক্তি, সৃজনশীলতা ও উচ্ছ্বাস। সংগীতের বাইরেও উৎসবে থাকবে ১০০টিরও বেশি স্টল, যেখানে দর্শনার্থীরা উপভোগ করতে পারবেন বৈচিত্র্যময় খাবার, ফ্যাশনসামগ্রী, হাতের তৈরি শিল্পপণ্য ও আর্ট এক্সিবিশন। পাশাপাশি থাকবে আদিবাসী ও ঐতিহ্যবাহী সাংস্কৃতিক পরিবেশনা, যা বাংলাদেশের সমৃদ্ধ সংস্কৃতির রঙিন প্রতিচ্ছবি তুলে ধরবে। ‘কালচারাল ফেস্ট সিজন ৩’ হবে আনন্দ, উদ্যম ও মিলনের এক দারুণ অভিজ্ঞতা—যেখানে সংগীত, খাবার ও সংস্কৃতি একত্রে সৃষ্টি করবে অবিস্মরণীয় স্মৃতি। প্রতিদিন সকাল ১০টা থেকে শুরু হয়ে রাত ১০টা পর্যন্ত চলবে কালচারাল ফেস্ট, বিকেল ৫টা থেকে চলবে কনসার্ট। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/10\/27\/1172597","date":1761556418000,"language":"bn","token_count":169,"source":"Bangladesh Pratidin"}
{"title":"ফের ‘শাটডাউনের’ কবলে মার্কিন সরকার","body":"তহবিল আইন প্রণয়ন সংক্রান্ত জটিলতার জেরে মাত্র তিন মাসের ব্যবধানে দ্বিতীয় দফায় শাটডাউনে পড়ল যুক্তরাষ্ট্রের সরকার। এর আগে গত অক্টোবরে শাটডাউনে পড়েছিল দেশটি। এএফপির বরাতে জানা গেছে, সরকারি খাতগুলোতে প্রস্তাবিত বরাদ্দ প্যাকেজ সময়মতো পাস না হওয়ায় শুরু হয়েছে এই জটিলতা। যুক্তরাষ্ট্রের রীতি অনুযায়ী, যেকোনো বিল দেশটির পার্লামেন্ট কংগ্রেসের নিম্ন ও উচ্চ উভয়পক্ষে পাস হওয়ার পর তা প্রেসিডেন্টের দপ্তরে যায়। সেখানে প্রেসিডেন্ট স্বাক্ষর করার পর তা আইন হিসেবে কার্যকর হয়। আর্থিক বরাদ্দের বিলটি প্রেসিডেন্টের দপ্তরে পাঠানোর ডেডলাইন ছিল শুক্রবার রাত ১২টা পর্যন্ত। কিন্তু জানা গেছে, বিলটি সবে সিনেটে পাস হয়েছে, এখনো নিম্নকক্ষ হাউস অব রিপ্রেজেন্টেটিভস বা প্রতিনিধি পরিষদে পর্যন্ত পৌঁছাতেই পারেনি। এদিকে কয়েক দিন আগে যুক্তরাষ্ট্রের মিনোসেটা অঙ্গরাজ্যে অভিবাসনবিরোধী অভিযানে নিরাপত্তা বাহিনীর গুলিতে নিহত হন অ্যালেক্স প্রিটি নামের এক মার্কিন নাগরিক। এ ইস্যুতে ব্যাপক উত্তাপ চলছে দেশটির সরকারি দল রিপাবলিকান পার্টি এবং বিরোধী দলের মধ্যে। ২০২৫ সালের ২০ জানুয়ারি ক্ষমতা গ্রহণের পর থেকে দেশজুড়ে ব্যাপক মাত্রায় অবৈধ অভিবাসনবিরোধী অভিযান সংক্রান্ত একটি নির্বাহী আদেশে স্বাক্ষর করেন প্রেসিডেন্ট ট্রাম্প। তিনি আদেশে স্বাক্ষরের পর থেকে মার্কিন স্বরাষ্ট্র মন্ত্রণালয় বা হোমল্যান্ড সিকিউরির নেতৃত্বে যুক্তরাষ্ট্রের বিভিন্ন অঙ্গরাজ্যে শুরু হয় অভিযান। গত ডিসেম্বরের শেষ দিকে মার্কিন স্বরাষ্ট্র মন্ত্রণালয়ের বাজেট বিপুল পরিমাণে বৃদ্ধি সংক্রান্ত একটি নির্বাহী আদেশে স্বাক্ষর করেন ডোনাল্ড ট্রাম্প, যার ঘোর বিরোধিতা করছে বিরোধী দল ডেমোক্র্যাটিক পার্টি। যুক্তরাষ্ট্রের সিনেটে রিপাবলিকান পার্টি সংখ্যাগরিষ্ঠ হলেও নিম্নকক্ষ হাউস অব রিপ্রেজেন্টেটিভসে বিরোধী দল ডেমোক্র্যাট পার্টির এমপিদের সংখ্যা বেশি। বরাদ্দ বিলটি সিনেটে পাস হওয়ার পর এক প্রতিক্রিয়ায় সিনেটের বিরোধীদলীয় নেতা চাক শুমার বলেন, ট্রাম্প যদি স্বরাষ্ট্র মন্ত্রণালয়ের বর্ধিত বাজেট প্রত্যাহার না করেন- তাহলে হাউস অব রিপ্রেজেন্টেটিভসে এ বিল কীভাবে পাস হয়- তা আমরা দেখে নেব। তবে যুক্তরাষ্ট্রের রাজনীতি বিশ্লেষকদের আশা, চলতি সপ্তাহের মধ্যেই এ ইস্যুতে সমঝোতায় পৌঁছাতে পারবেন রিপাবলিক ও ডেমোক্র্যাটিক পার্টির এমপিরা এবং আগামী সপ্তাহের মধ্যে বিলটি পাস হয়ে ‘শাটডাউন’ পরিস্থিতি কেটে যাবে। কোনো জটিলতার কারণে যুক্তরাষ্ট্রের সরকারি-বেসরকারি-স্বায়ত্তশাসিত বিভিন্ন খাতে যদি কেন্দ্রীয় সরকারের প্রতিশ্রুত বরাদ্দ আটকে যায়- তাহলে তাকে মার্কিন পরিভাষায় ‘শাটডাউন’ বলা হয়। -আনাদোলু এজেন্সি","url":"https:\/\/www.bd-pratidin.com\/international\/2026\/02\/01\/1211709","date":1769882400000,"language":"bn","token_count":306,"source":"Bangladesh Pratidin"}
{"title":"কোচিংয়ে নাম লেখালেন স্টোকস-মঈন","body":"ইংল্যান্ড লায়ন্সের কোচিং স্টাফে যুক্ত হতে আগামী মাসে আবুধাবিতে যাচ্ছেন বেন স্টোকস ও মঈন আলী। পাকিস্তান শাহিনসের বিপক্ষে সীমিত ওভারের সিরিজে তারা লায়ন্সের প্রধান কোচ অ্যান্ড্রু ফ্লিন্টফের সঙ্গে কাজ করবেন। এই সফরে ইংল্যান্ড লায়ন্স পাকিস্তান শাহিনসের বিপক্ষে তিনটি টি-টোয়েন্টি ও পাঁচটি একদিনের ম্যাচ খেলবে। তিন বছর পর লায়ন্স দলের কর্মসূচিতে প্রতিযোগিতামূলক সাদা বলের ক্রিকেট ফিরছে এই সিরিজের মাধ্যমে। সাম্প্রতিক বছরগুলোতে ইংল্যান্ড ক্রিকেট বোর্ড মূলত কাউন্টি ক্রিকেট, শীতকালীন ফ্র্যাঞ্চাইজি লিগ ও অনূর্ধ্ব-১৯ কর্মসূচির মাধ্যমে সাদা বলের ক্রিকেটার তৈরি করে আসছিল। এবার সেই কাঠামোয় পরিবর্তন আনছে তারা। লায়ন্সের টি-টোয়েন্টি দল সর্বশেষ মাঠে নেমেছিল ২০১৮ সালের শেষ দিকে এবং ৫০ ওভারের দল সর্বশেষ ২০২৩ সালের শ্রীলঙ্কা সফরে খেলেছিল। ইংল্যান্ডের টেস্ট অধিনায়ক বেন স্টোকস এই সফরে যুক্ত হচ্ছেন নিজের পুনর্বাসন প্রক্রিয়ার অংশ হিসেবে। চলতি মাসে সিডনিতে অ্যাশেজের পঞ্চম টেস্টে বোলিং করার সময় কুঁচকির চোট পান তিনি। এর আগে গত গ্রীষ্মে ‘দ্য হান্ড্রেড’ টুর্নামেন্টে নর্দার্ন সুপারচার্জার্সে ফ্লিন্টফের সঙ্গে মেন্টর হিসেবে কাজ করেছিলেন স্টোকস। আবুধাবিতেও তিনি একই ভূমিকায় থাকবেন। অন্যদিকে সাবেক অলরাউন্ডার মঈন আলীও এই সফরের মাধ্যমে কোচিং অভিজ্ঞতা অর্জনের সুযোগ পাচ্ছেন। ফ্লিন্টফের কোচিং স্টাফে আরও রয়েছেন নিল ম্যাকেঞ্জি, সারাহ টেলর, নিল কিলিন, আমর রশিদ ও ট্রয় কুলি। পাকিস্তান শাহিনসের বিপক্ষে টি-টোয়েন্টি স্কোয়াডের নেতৃত্ব দেবেন জর্ডান কক্স। হাঁটুর অস্ত্রোপচার থেকে ফেরা সাকিব মাহমুদ দলে ফিরেছেন। টি-টোয়েন্টি বিশ্বকাপ চলাকালে ইনজুরির কারণে কোনো খেলোয়াড় ছিটকে পড়লে এই দুজনকে সম্ভাব্য বিকল্প হিসেবে বিবেচনা করা হচ্ছে। পাঁচ ম্যাচের ওয়ানডে সিরিজে অধিনায়কত্ব করবেন ড্যান মাউসলি। দলে রয়েছেন সোমারসেটের উইকেটকিপার জেমস রিউ ও পেসার ম্যাথিউ পটস। ইংল্যান্ড লায়ন্স স্কোয়াড টি-টোয়েন্টি: সনি বেকার, লুক বেনকেনস্টাইন, জেমস কোলস, স্যাম কুক, জর্ডান কক্স (অধিনায়ক), স্কট কারি, ক্যালভিন হ্যারিসন, এডি জ্যাক, সাকিব মাহমুদ, বেন ম্যাককিনি, টম মুরস, ড্যান মাউসলি, ম্যাট রিভিস, উইল স্মিড, নাথান সাউটার, মিচেল স্ট্যানলি, আসা ট্রাইব। ওয়ানডে: সনি বেকার, লুক বেনকেনস্টাইন, জেমস কোলস, স্যাম কুক, জর্ডান কক্স, স্কট কারি, ক্যালভিন হ্যারিসন, এডি জ্যাক, বেন ম্যাককিনি, ড্যান মাউসলি (অধিনায়ক), লিয়াম প্যাটারসন-হোয়াইট, ম্যাথিউ পটস, ম্যাট রিভিস, জেমস রিউ, মিচেল স্ট্যানলি, আসা ট্রাইব, জেমস হোয়ার্টন। বিডি প্রতিদিন\/মুসা","url":"https:\/\/www.bd-pratidin.com\/sports\/2026\/01\/28\/1210363","date":1769607337000,"language":"bn","token_count":311,"source":"Bangladesh Pratidin"}
{"title":"ডি মারিয়ার চোখে পেশাদারিত্বে রোনালদোর ধারে কাছে কেউ নেই","body":"লিওনেল মেসি ও ক্রিস্তিয়ানো রোনালদো ফুটবল ইতিহাসের দুই মহাতারকাকে খুব কাছ থেকে দেখার সুযোগ পেয়েছেন আনহেল ডি মারিয়া। জাতীয় দলে দীর্ঘদিন মেসির সতীর্থ ছিলেন তিনি, আর ক্লাব ফুটবলে রিয়াল মাদ্রিদে খেলেছেন রোনালদোর সঙ্গে। তাই দুজনের তুলনায় তার মন্তব্য বিশেষ গুরুত্ব পাচ্ছে। সেরা কে এই প্রশ্নে সরাসরি কোনো নাম না বললেও, স্বদেশি মেসির দিকেই খানিকটা ঝুঁকেছেন ডি মারিয়া। তবে পেশাদারিত্বের বিচারে রোনালদোর ধারেকাছে কেউ নেই বলে স্পষ্ট করেছেন আর্জেন্টাইন উইঙ্গার। স্পেনের ক্রীড়া দৈনিক ‘এএস’-কে দেওয়া এক সাক্ষাৎকারে নিজের বর্ণাঢ্য ক্যারিয়ার ও ফুটবলের নানা দিক নিয়ে কথা বলেন ডি মারিয়া। সেখানেই উঠে আসে মেসি ও রোনালদোকে নিয়ে তার মূল্যায়ন। ২০১০ সালে বেনফিকা ছেড়ে রিয়াল মাদ্রিদে যোগ দেন ডি মারিয়া। সেখানে চার মৌসুম রোনালদোর সঙ্গে একসঙ্গে খেলেছেন তিনি। সেই অভিজ্ঞতা তুলে ধরে ডি মারিয়া বলেন, ‘পেশাদারিত্বের বিচারে ক্রিস সবার ওপরে। তার পরিশ্রম, নিজের মান ধরে রাখার চেষ্টা এবং মেসির সঙ্গে প্রতিযোগিতায় সেরা থাকার নিরন্তর প্রচেষ্টা সত্যিই অবিশ্বাস্য।’ তিনি আরও বলেন,‘ক্রিস কঠোর পরিশ্রমের প্রতীক। আর মেসি হলো সেই খেলোয়াড়, যার ভেতরে ইশ্বরদত্ত প্রতিভা রয়েছে। ড্রেসিংরুমে তাকে দেখে বোঝা যায়, সেরাদের সেরা হওয়ার জন্য তার আলাদা এক উপহার আছে।’ মেসি ও রোনালদো দেড় দশকের বেশি সময় ধরে ক্লাব ফুটবল শাসন করেছেন। মেসি জিতেছেন আটটি ব্যালন দ’অর, আর রোনালদো পেয়েছেন পাঁচবার। বয়স বাড়লেও দুজনই এখনও মাঠে সক্রিয় এবং সামনে আসন্ন বিশ্বকাপ ঘিরে আলোচনার কেন্দ্রে থাকবেন বলে মনে করা হচ্ছে। বিডি-প্রতিদিন\/আশফাক","url":"https:\/\/www.bd-pratidin.com\/sports\/2026\/01\/27\/1209943","date":1769515272000,"language":"bn","token_count":214,"source":"Bangladesh Pratidin"}
{"title":"‘সাইয়ারা’র পর নতুন ছবিতে অনীত, আয়ুষ্মানের শুভেচ্ছাবার্তা","body":"‘সাইয়ারা’ ছবির মাধ্যমে দর্শকের মন জয় করেছেন অনীত। এতে রোমান্টিক চরিত্রে অভিনয় করলেও এবার তাকে দেখা যাবে একেবারে ভিন্নরূপে। ‘ম্যাডক হরর-কমেডি ইউনিভার্স’র পরবর্তী ছবি ‘শক্তিশালিনী’তে দেখা যাবে অনীতকে। তার এই যাত্রায় শুভেচ্ছা জানিয়েছেন এই ফ্র্যাঞ্চাইজির নতুন ছবি ‘থামা’র অভিনেতা আয়ুষ্মান খুরানা। শনিবার (২৫ অক্টোবর) নিজের সোশ্যাল মিডিয়ায় আয়ুষ্মান খুরানা ‘ম্যাডক হরর-কমেডি ইউনিভার্স’র আগামী ছবিতে অভিনয় নিয়ে অনীতকে শুভেচ্ছা জানিয়ে লিখেছেন, তোমাকে স্বাগত জানাই ম্যাডক হরর-কমেডি ইউনিভার্সে। পাঞ্জাবীকন্যা এসে গিয়েছে। এটা আমাদের জন্যও খুবই গর্বের যে পাঞ্জাবের মেয়ে তার কাজের মাধ্যমে আমাদের গর্বিত করছে। তোমার জন্য ভীষণই গর্বিত। একটা একটা করে স্বপ্নপূরণ হোক তোমার। কোনোকিছুই অসম্ভব নয়। সুদূর পাঞ্জাব থেকে বলিউডে তোমার স্বপ্নপূরণের এই জার্নি সত্যিই খুব ভালো লাগছে। তোমাকে ‘শক্তিশালিনী’ ছবিতে দেখার জন্য অধীর অপেক্ষায় রয়েছি। প্রসঙ্গত, ‘সালাম ভেঙ্কি’ ছবিতে অভিনয়ের মাধ্যমে বলিউডে অভিষেক হয়েছিল অনীতের। তবে দর্শকের মনে দাগ কাটে অনীতের চলতি বছরে মুক্তিপ্রাপ্ত ছবি ‘সাইয়ারা’। রোম্যান্টিক-মিউজিক্যাল এই ছবিতে নবাগত অহন পাণ্ডের সঙ্গে অনীতের অনস্ক্রিন রসায়ন রীতিমতো দর্শকের মন কেড়ে নিয়েছে। ছবিটি বিশ্বব্যাপী প্রায় ৫৭০ কোটি টাকার ব্যবসা করেছে। এর আগে শোনা গিয়েছিল ‘শক্তিশালিনী’তে অভিনয় করবেন কিয়ারা আদভানি। যদিও এ নিয়ে আর কোনো গুঞ্জন শোনা যাচ্ছে না। কারণ, সন্তান আসার পর আপাতত কাজ থেকে ছুটি নিয়েছেন কিয়ারা। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/10\/25\/1171917","date":1761409534000,"language":"bn","token_count":190,"source":"Bangladesh Pratidin"}
{"title":"মাত্র দুই সপ্তাহে ৫০০ কোটির মাইলফলক ‘কান্তারা চ্যাপ্টার ওয়ান’র","body":"মাত্র দুই সপ্তাহেই দক্ষিণ ভারতের আলোচিত সিনেমা ‘কান্তারা চ্যাপ্টার ওয়ান’ বক্স অফিসে তুমুল সাড়া ফেলেছে। ঋষভ শেঠি পরিচালিত পৌরাণিক অ্যাকশনধর্মী এই ছবিটি এখন পর্যন্ত আয় করেছে ৫০০ কোটিরও বেশি রুপি, যা এ বছরের অন্যতম বড় বাণিজ্যিক সফলতা হিসেবে বিবেচিত হচ্ছে। চলচ্চিত্র বিশ্লেষক সংস্থা স্যাকনিলক জানিয়েছে, মুক্তির ১৫তম ও ১৬তম দিনে ছবিটি আয় করেছে যথাক্রমে ৮.৮৫ কোটি ও ৮.৮৫ কোটি রুপি। ১৭তম দিনে, অর্থাৎ শনিবারে, আয় বেড়ে দাঁড়িয়েছে প্রায় ১২.৫০ কোটি রুপিতে। সব মিলিয়ে ‘কান্তারা চ্যাপ্টার ওয়ান’-এর মোট আয় এখন ৫০৬ কোটিরও বেশি। বিশ্লেষকদের মতে, দীপাবলি উৎসবের সময় এই আয় আরও কয়েক ধাপ উপরে উঠবে। ২০২২ সালের জনপ্রিয় সিনেমা ‘কান্তারা: আ লিজেন্ড’–এর আগের ঘটনাকে কেন্দ্র করে নির্মিত হয়েছে এই প্রিক্যুয়েলটি। হোম্বলে ফিল্মস প্রযোজিত এই ছবির প্রযোজক বিজয় কিরাগান্দুর ও চালুভে গৌড়া। এতে ঋষভ শেঠির পাশাপাশি অভিনয় করেছেন রুক্মিণী বসন্ত, জয়রাম ও গুলশান দেব্যায়া। নির্মাতাদের দাবি, বিশ্বব্যাপী ছবিটির মোট আয় ইতোমধ্যেই ৭০০ কোটির ঘর ছাড়িয়েছে। এর আগে, ‘কান্তারা’ সিরিজের প্রদর্শনীতে দেবতার উপাসনা সংক্রান্ত দৃশ্য নিয়ে দর্শকদের মধ্যে উৎসাহ-উত্তেজনা ছড়িয়ে পড়েছিল। অনেক স্থানে সিনেমা শোয়ের সময় ভক্তরা নাচ, স্লোগান ও ভক্তিগীতের মাধ্যমে উচ্ছ্বাস প্রকাশ করেন। অন্যদিকে, ২১ অক্টোবর মুক্তি পেতে যাচ্ছে আয়ুষ্মান খুরানা, রাশমিকা মান্দানা, নওয়াজউদ্দিন সিদ্দিকি ও পরেশ রাওয়াল অভিনীত হরর কমেডি সিনেমা ‘থাম্মা’। বিশ্লেষকদের ধারণা, এটি ‘কান্তারা চ্যাপ্টার ওয়ান’-এর সঙ্গে বক্স অফিসে বড় প্রতিদ্বন্দ্বিতা গড়ে তুলতে পারে। বিডি প্রতিদিন\/আশিক","url":"https:\/\/www.bd-pratidin.com\/entertainment\/2025\/10\/20\/1169790","date":1760942501000,"language":"bn","token_count":208,"source":"Bangladesh Pratidin"}
{"title":"ডুয়েটে মেকানিক্যাল-ম্যানুফ্যাকচারিং বিষয়ক আন্তর্জাতিক কনফারেন্স সম্পন্ন","body":"ঢাকা প্রকৌশল ও প্রযুক্তি বিশ্ববিদ্যালয় (ডুয়েট), গাজীপুরে ‘মেকানিক্যাল, ম্যানুফ্যাকচারিং অ্যান্ড প্রসেস ইঞ্জিনিয়ারিং (আইসিএমএমপিই-২০২৬)’ শীর্ষক দুই দিনব্যাপী আন্তর্জাতিক কনফারেন্সের সমাপনী অনুষ্ঠান অনুষ্ঠিত হয়েছে। শনিবার সন্ধ্যায় ঢাকার একটি হোটেলে আয়োজিত অনুষ্ঠানে প্রধান অতিথি হিসেবে উপস্থিত ছিলেন শিক্ষা উপদেষ্টা অধ্যাপক ড. চৌধুরী রফিকুল আবরার। প্রধান অতিথির বক্তব্যে তিনি বলেন, ডুয়েট ইতোমধ্যে গৌরব ও নানা অর্জনের মধ্য দিয়ে দেশের অন্যতম একটি প্রকৌশল বিশ্ববিদ্যালয় হিসেবে সুপ্রতিষ্ঠিত হয়েছে। তরুণ গবেষকদের মধ্যে উৎসাহ ও উদ্দীপনা তৈরির মাধ্যমে এ ধরনের কনফারেন্স চতুর্থ শিল্প বিপ্লবের চ্যালেঞ্জ মোকাবেলায় দক্ষ মানবসম্পদ গড়ে তুলতে সহায়তা করবে। তিনি আরও বলেন, স্বল্পোন্নত দেশের তালিকা থেকে উত্তরণের পর দেশের জীবনযাত্রার ব্যয়সহ সামগ্রিক অর্থনীতিতে প্রভাব পড়বে। এ প্রেক্ষাপটে বিজ্ঞান, প্রকৌশল ও প্রযুক্তিতে গবেষণা ও উদ্ভাবন এবং জ্ঞানের আদান-প্রদানের মাধ্যমে শিল্পখাত সমৃদ্ধ করতে আন্তর্জাতিক কনফারেন্স গুরুত্বপূর্ণ ভূমিকা রাখে। কনফারেন্সের প্রধান পৃষ্ঠপোষক ও বিশ্ববিদ্যালয়ের উপাচার্য অধ্যাপক ড. মোহাম্মদ জয়নাল আবেদীন বলেন, যন্ত্রকৌশল, উৎপাদন ও প্রক্রিয়াজাতকরণ প্রকৌশল শিল্প উন্নয়ন এবং প্রযুক্তিগত উদ্ভাবনের কেন্দ্রবিন্দুতে রয়েছে। চতুর্থ শিল্প বিপ্লবের যুগে সাইবার-ফিজিক্যাল সিস্টেম, ইন্টারনেট অব থিংস ও কৃত্রিম বুদ্ধিমত্তা গুরুত্বপূর্ণ ভূমিকা পালন করছে। এর ধারাবাহিকতায় থ্রিডি প্রিন্টিং, স্মার্ট টেক্সটাইল, সবুজ রসায়ন, নবায়নযোগ্য শক্তি ও খাদ্য প্রক্রিয়াজাতকরণে উল্লেখযোগ্য অগ্রগতি হচ্ছে। অনুষ্ঠানে কনফারেন্সের পৃষ্ঠপোষক ও উপ-উপাচার্য অধ্যাপক ড. মো. আরেফিন কাওসার বক্তব্য রাখেন। কনফারেন্সের দ্বিতীয় দিনের শুরুতে কী-নোট বক্তৃতা দেন যুক্তরাষ্ট্রের কানেকটিকাট বিশ্ববিদ্যালয়ের সহকারী অধ্যাপক ড. সুং ইওন কাং এবং মিশিগান স্টেট ইউনিভার্সিটির অধ্যাপক ড. রুইগ্যাং ওয়াং। অনুষ্ঠানে সভাপতিত্ব করেন যন্ত্রকৌশল অনুষদের ডীন ও কনফারেন্স চেয়ার অধ্যাপক ড. মো. আনোয়ার হোসেন। এছাড়া উপস্থিত ছিলেন কনফারেন্স অর্গানাইজিং কমিটির চেয়ারম্যান অধ্যাপক ড. হাসান মোহাম্মদ মোস্তফা আফরোজ এবং সেক্রেটারি অধ্যাপক ড. এ এন এম মোমিনুল ইসলাম মুকুট। উল্লেখ্য, দুই দিনব্যাপী এ আন্তর্জাতিক কনফারেন্সে বিভিন্ন বিষয়ে ১৯৫টির বেশি টেকনিক্যাল পেপার, কী-নোট বক্তৃতা ও ইন্ডাস্ট্রি-অ্যাকাডেমিক কোলাবোরেশন উপস্থাপিত হয়। এ ছাড়া বেস্ট পেপার অ্যাওয়ার্ড ঘোষণা করা হয়, যা যৌথভাবে পান যুক্তরাষ্ট্রের মিশিগান স্টেট ইউনিভার্সিটির অধ্যাপক ড. রুইগ্যাং ওয়াং ও ডুয়েটের পিএইচডি গবেষক মনির হোসেন। বিডি প্রতিদিন\/হিমেল","url":"https:\/\/www.bd-pratidin.com\/campus-online\/2026\/02\/01\/1211956","date":1769952303000,"language":"bn","token_count":296,"source":"Bangladesh Pratidin"}
{"title":"দীপাবলিতে উদ্বেগে সুনীতা","body":"গত কয়েক মাস ধরেই চর্চায় রয়েছেন বলিউড অভিনেতা গোবিন্দের স্ত্রী সুনীতা। একাধিবার স্বামী গোবিন্দকে নিয়ে নানা ইঙ্গিতপূর্ণ মন্তব্য করেন তিনি। পরিস্থিতি এমন হয়, যে অনেকে ধরেই নিয়েছিলেন গোবিন্দ ও সুনীতার বিচ্ছেদ হবেই। পরে অবশ্য সুনীতা জানান, তাদের আলাদা করার ক্ষমতা স্বয়ং ঈশ্বরেরও নেই। এখন সব কিছু ঠিকঠাক থাকা সত্ত্বেও দীপাবলিতে উদ্বেগে সুনীতা। কেন? কিছু দিন আগেই করবা চৌথ উপলক্ষে স্ত্রীকে প্রায় ৯০ ভরির বড় হার উপহার দিয়েছিলেন গোবিন্দ। সেই ছবি সামাজিকমাধ্যমে নিজেই ভাগ করে নেন সুনীতা। গণেশচতুর্থীতেও একসঙ্গে দেখা যায় তাদের। তা হলে দীপাবলির আগে ফের কেন চিন্তায় তারকাপত্নী? সুনীতা জানান, দীপাবলিতে তিনি প্রদীপ জ্বালাবেন, ঘর সাজাবেন। তবে শব্দবাজি একদম নয়। সুনীতার কথায়, ‘‘এই সময়টা আমি খুব চিন্তায় থাকি। আমার পোষ্য আছে। শব্দবাজি ফাটালে ও ভীষণ ভায় পায়। বাকি পথকুকুরদের জন্য উদ্বেগে রয়েছি।’’ সুনীতা এই মুহূর্তে নেটপ্রভাবী হয়ে উঠেছেন। ব্লগিং শুরু করেছেন। ইতিমধ্যেই ইউটিউবের ‘রূপালি বাটন’ পেয়েছেন। সুনীতা নিজেই জানান, লোকে তার হাসিখুশি মুখ দেখতে পছন্দ করেন। এছাড়াও সামাজিক মাধ্যম থেকে লোকে অনেক টাকা উপার্জন করেছেন, আর এখন তার পালা। সূত্র: আনন্দবাজার বিডি প্রতিদিন\/নাজিম","url":"https:\/\/www.bd-pratidin.com\/entertainment\/2025\/10\/19\/1169367","date":1760847678000,"language":"bn","token_count":164,"source":"Bangladesh Pratidin"}
{"title":"শাহরুখকে পিছনে ফেলে শীর্ষে প্রভাস","body":"দক্ষিণী ফিল্ম ইন্ডাস্ট্রিতে বড় নাম প্রভাস। অভিনয়ের জন্য বছরের পর বছর চরিত্রে ডুবে থাকা প্রভাস—নিজের জীবন, এমনকি বিয়ের সিদ্ধান্তও একপাশে সরিয়ে রেখেছিলেন। আর সেই একাগ্রতার ফসলেই এবার তিনি হলেন দেশের সবচেয়ে জনপ্রিয় অভিনেতা। ভারতীয় গণমাধ্যমের প্রতিবেদন অনুযায়ী, ওরম্যাক্স মিডিয়ার অক্টোবর জরিপে কিং শাহরুখ খান, থালাপাতি বিজয়, আল্লু অর্জুন, জুনিয়র এনটিআর এর মতো তারকাদের পিছনে ফেলে শীর্ষস্থানে উঠে এসেছেন এই তেলেগু আইকন। তিনি যেন আবারও প্রমাণ করলেন, ‘বাহুবলি’ শুধু এক সিনেমা নয়—এটা তার নামেরই আরেক পরিচয়। ওরম্যাক্স মিডিয়া নিজেদের সোশ্যাল হ্যান্ডেল ইনস্টাগ্রামে জানিয়েছে, ভারতীয় ফিল্ম ইন্ডাস্ট্রিতে সবচেয়ে জনপ্রিয় অভিনেতার তালিকায় সবার উপরে রয়েছেন প্রভাস। এ তালিকার দ্বিতীয়, তৃতীয় অবস্থানে রয়েছেন থালাপাতি বিজয়, আল্লু অর্জুন। দশজনের এই তালিকার চতুর্থ, পঞ্চম, ষষ্ঠ অবস্থানে যথাক্রমে রয়েছেন—শাহরুখ খান, অজিত কুমার, জুনিয়র এনটিআর। সপ্তম, অষ্টম, নবম ও দশম অবস্থানে যথাক্রমে রয়েছেন মহেশ বাবু, রাম চরণ, পবন কল্যাণ, সালমান খান। ২০০২ সালে ‘ঈশ্বর’ সিনেমার মাধ্যমে তেলেগু ইন্ডাস্ট্রিতে পা রাখেন প্রভাস। এরপর বেশ কিছু জনপ্রিয় ও ব্যবসাসফল সিনেমা উপহার দিয়েছেন তিনি। প্রভাস অভিনীত সর্বশেষ মুক্তিপ্রাপ্ত সিনেমা ‘কল্কি’। গত বছরের ২৭ জুন মুক্তি পায় এটি। নাগ অশ্বিন পরিচালিত এ সিনেমায় তার সহশিল্পী হিসেবে ছিলে অমিতাভ বচ্চন, কমল হাসান, দীপিকা পাড়ুকোন, দিশা পাটানির মতো শিল্পীরা। ইতোমধ্যে ‘রাজা সাব’ সিনেমার শুটিং শেষ করেছেন প্রভাস। এতে তার সহশিল্পী হিসেবে রয়েছেন—সঞ্জয় দত্ত, বোমান ইরানি, মালবিকা মোহনান, নিধি আগরওয়ালের মতো তারকারা। এখন পোস্ট প্রোডাকশনের কাজ চলছে। সব ঠিক থাকলে আগামী বছরের ৯ জানুয়ারি সিনেমাটি মুক্তির কথা রয়েছে। বিডি প্রতিদিন\/কামাল","url":"https:\/\/www.bd-pratidin.com\/entertainment\/2025\/11\/24\/1183657","date":1763991120000,"language":"bn","token_count":225,"source":"Bangladesh Pratidin"}
{"title":"বিয়েবাড়িতে গিয়ে ‘বেকায়দায়’ শাহরুখ, কনেকে বললেন ‘বাবাকে ডাকো’","body":"বলিউড তারকাদের নিয়ে অভিজাতদের বিয়ের আয়োজন নতুন নয়। বরং বাড়তি আকর্ষণ ধরে রাখতেই আমন্ত্রণ মেলে বড় বড় অভিনেতা-অভিনেত্রীর। অবশ্য এর বিপরীতে পকেট ভারী হয় সেসব তারকার। এবার এমনই এক বিয়ের অনুষ্ঠানে গিয়ে বেশ ‘বেকায়দায়’ পড়লেন বলিউড বাদশা শাহরুখ খান। সম্প্রতি একটি বিয়েবাড়ির ভিডিও ভাইরাল হয়েছে। যেখানে কনের আবদারে বিড়ম্বনায় পড়তে দেখা যায় কিং খানকে। যদিও শাহরুখ বরাবরের মতো পরিস্থিতি সামলে নেন বেশ বুদ্ধিমত্তায়। ভিডিওতে দেখা যায়, মঞ্চে কনের পাশে দাঁড়িয়ে শাহরুখ। তামাকজাত দ্রব্যের বিজ্ঞাপনের সংলাপ বলার অনুরোধ করেন কনে। যে বিজ্ঞাপনে শাহরুখের পাশাপাশি দেখা যায় অজয় দেবগন, টাইগার শ্রফদের মতো তারকাদেরও। শুধু তাই নয়, এই বিজ্ঞাপনের মুখ হওয়ার জন্য নানা কটাক্ষের সম্মুখীনও হতে হয়েছিল বলিউড বাদশাকে। তামাকজাত দ্রব্যের ব্র্যান্ডের মালিকের মেয়ের বিয়েতে গিয়েছিলেন শাহরুখ। ফলে তাদের ব্র্যান্ডের নাম নিতে বলায় খানিক বিড়ম্বনায় পড়েন অভিনেতা। এদিকে কনের অনুরোধ ফেলতেও পারছেন না তিনি। অগত্যা মজার ছলে অভিনেতা বললেন, একবার ব্যবসায়ীদের সঙ্গে কিছু কাজ করলে তারা আর পিছু ছাড়তেই চান না। তবে কনে তার আবদারে অনড়। অনুরোধ করেন একবার অন্তত বিজ্ঞাপন মুখে নিতেই হবে। তাই এবার শাহরুখ বললেন, যতবার সংলাপ বলি পয়সা নিই। যাও বাবাকে গিয়ে সেটা বলো। এ সময় শাহরুখের সঙ্গে একটি গানে নাচতেও দেখা গেছে কনেকে। এই ঘটনায় যেমন কেউ কেউ প্রশংসা করেছেন শাহরুখের। আবার কারও পরামর্শ এসব অনুষ্ঠান এড়ানোর। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/12\/05\/1187861","date":1764902922000,"language":"bn","token_count":201,"source":"Bangladesh Pratidin"}
{"title":"দক্ষিণ কোরিয়ার ‘টিভি ড্যাড’ খ্যাত অভিনেতা লি মারা গেছেন","body":"দক্ষিণ কোরিয়ার অন্যতম জনপ্রিয় অভিনেতা লি সুন-জে মঙ্গলবার ৯১ বছর বয়সে মারা গেছেন। তার সংস্থা এই খবর নিশ্চিত করেছে। চলচ্চিত্র, টেলিভিশন এবং মঞ্চ নাটক মিলিয়ে ৭০ বছরেরও বেশি সময় ধরে তিনি বিভিন্ন মাধ্যমে কাজ করেছেন। পর্দায় জ্ঞানী ও প্রবীণ মানুষের চরিত্রে অভিনয় করে তিনি টিভি ড্যাড তকমা পেয়েছিলেন। তার দুটি সবচেয়ে পরিচিত কাজের মধ্যে রয়েছে ১৯৯১ সালের জনপ্রিয় সোপ অপেরা হোয়াট অন আর্থ ইজ লাভ। এতে তিনি একজন কঠোর পিতার ভূমিকায় অভিনয় করেন। ২০০৬ থেকে ২০১২ সাল পর্যন্ত সম্প্রচারিত জনপ্রিয় সিটকম হাই কিকে তিনি অভিনয় করে স্নেহময় দাদার চরিত্রে। তাঁর মৃত্যুর খবর ছড়িয়ে পড়ার সঙ্গে সঙ্গেই দক্ষিণ কোরিয়া জুড়ে শোকের ছায়া নেমে এসেছে। কে-পপ গায়কদের মতো তরুণ তারকা থেকে শুরু করে প্রেসিডেন্ট লি জে মিয়াং পর্যন্ত অনেকেই উষ্ণতা ও দয়ার কথা স্মরণ করে শ্রদ্ধা জানিয়েছেন। প্রেসিডেন্ট ফেসবুকে লিখেছেন, মঞ্চ থেকে শুরু করে চলচ্চিত্র, টেলিভিশন পর্যন্ত, তিনি আমাদের হাসি, আবেগ, সান্ত্বনা এবং সাহস জুগিয়েছিলেন। গত বছর পর্যন্তও তিনি অভিনয় চালিয়ে গেছেন এবং কমেডি সিরিজ ডগ নোজ এভরিথিং-এ মুখ্য ভূমিকার জন্য তিনি কেবিএস ড্রামা অ্যাওয়ার্ডসে গ্র্যান্ড প্রাইজ জিতেছিলেন। তিনিই ছিলেন এই সম্মান অর্জনকারী সবচেয়ে বেশি বয়সী দক্ষিণ কোরিয়ান অভিনেতা। ২০১৩ সালের ভ্রমণ বিষয়ক জনপ্রিয় রিয়েলিটি শো গ্র্যান্ডপাস ওভার ফ্লাওয়ার্স-এ তিনি তাঁর সহকর্মী প্রবীণ অভিনেতাদের বলেছিলেন, যখন আপনি বসে থাকবেন এবং অন্যদের আপনার জন্য অপেক্ষা করবেন বলে প্রত্যাশা করবেন, তখনই আপনি বৃদ্ধ হয়ে যাবেন। বয়স্ক তারকাদের বিদেশে দীর্ঘ ও কঠিন ভ্রমণ নিয়েই তৈরি করা হয়েছিল এই অনুষ্ঠান। ১৯৩৪ সালে এখনকার উত্তর কোরিয়ার হোয়েরিয়ং কাউন্টিতে জন্মগ্রহণ করেন লি। মাত্র চার বছর বয়সে তার পরিবার দক্ষিণে সিওলে চলে আসে। ১৯৪৫ সালে জাপান থেকে কোরিয়া মুক্ত হওয়ার সময় তিনি রাজধানী সিওলের নামদেমুন বাজারে তার দাদা-দাদির দোকানে কাজ করতেন। তিনি মর্যাদাপূর্ণ সিওল ন্যাশনাল ইউনিভার্সিটি থেকে দর্শন নিয়ে পড়াশোনা করেছিলেন, কিন্তু স্যার লরেন্স অলিভিয়ারের হ্যামলেট-এর নাম ভূমিকায় অভিনয় দেখে তিনি অভিনয়ে অনুপ্রাণিত হন এবং মঞ্চে পা রাখেন। পরবর্তীতে তিনি টেলিভিশন ও চলচ্চিত্র জগতেও প্রবেশ করেন। কর্মজীবনে তিনি প্রায় ১৪০টি টেলিভিশন শোতে অভিনয় করেছেন। গত বছরের অক্টোবরে অসুস্থতার কারণে তিনি ওয়েটিং ফর গোডো নাটকটির মাঝপথ থেকে সরে দাঁড়াতে বাধ্য হন। যদিও ডিসেম্বরের পুরস্কার বিতরণী অনুষ্ঠানে তিনি জনসমক্ষে এসেছিলেন। অভিনয়ের পাশাপাশি তিনি একসময় রাজনীতিতেও প্রবেশ করেছিলেন। ১৯৯২ সালে তিনি কনজারভেটিভ ডেমোক্রেটিক লিবারেল পার্টির সংসদ সদস্য নির্বাচিত হন। কিন্তু চার বছরের মেয়াদ শেষে তিনি আর নির্বাচনে অংশ নেননি। বিডি প্রতিদিন\/নাজমুল","url":"https:\/\/www.bd-pratidin.com\/entertainment\/2025\/11\/25\/1183948","date":1764062709000,"language":"bn","token_count":359,"source":"Bangladesh Pratidin"}
{"title":"আলি জাফরের নতুন অ্যালবাম ‘রোশনি’","body":"পাকিস্তানের জনপ্রিয় গায়ক, গীতিকার ও অভিনেতা আলি জাফর তার চতুর্থ স্টুডিও অ্যালবাম ‘রোশনি’ মুক্তির ঘোষণা দিয়েছেন। শনিবার (২০ ডিসেম্বর) বিশ্বব্যাপী অ্যালবামটি প্রকাশিত হবে। ‘রোশনি’কে একটি পূর্ণাঙ্গ শ্রবণ অভিজ্ঞতা হিসেবে পরিকল্পনা করা হয়েছে। অ্যালবামটিতে আলো ও অন্ধকার, প্রতিকূলতার সঙ্গে লড়াই, ভালোবাসা এবং অন্তর্দৃষ্টির জাগরণের মতো বিষয়গুলো আধুনিক সাউন্ড ও সৎ গল্প বলার মাধ্যমে ফুটিয়ে তোলা হয়েছে। অভিজ্ঞতা থেকে অর্জিত স্পষ্টতা ও সত্যের পথে থাকার প্রত্যয়ই এই অ্যালবামের মূল বার্তা। অ্যালবাম মুক্তির দিনই প্রকাশ পাবে প্রথম অফিসিয়াল মিউজিক ভিডিও ‘রুকসানা’। যুক্তরাষ্ট্রের লস অ্যাঞ্জেলেসে ধারণ করা ভিডিওটিতে আলি জাফরের নতুন সাউন্ডস্কেপ ও স্টাইল তুলে ধরা হবে। নানা ঘরানায় সাবলীলভাবে নিজেকে নতুনভাবে উপস্থাপন করার জন্য তিনি দীর্ঘদিন ধরেই পরিচিত। ‘রোশনি’ সব প্রধান ডিজিটাল প্ল্যাটফর্মে পাওয়া যাবে। অ্যালবাম প্রকাশের পর পর্যায়ক্রমে আরও ভিজ্যুয়াল কনটেন্ট ও লাইভ এক্সটেনশন প্রকাশের পরিকল্পনা রয়েছে। আলি জাফরের সংগীতযাত্রার এক নতুন ও শক্তিশালী অধ্যায়ের সূচনা করছে ‘রোশনি’। ‘হুক্কা পানি’ দিয়ে যাত্রা শুরু, ‘মাস্তি’তে বিস্তার এবং ‘ঝুম’-এ পরিপক্বতা অর্জনের পর এই অ্যালবামে এসে তিনি তুলে ধরেছেন আরও ব্যক্তিগত ও সমসাময়িক অনুভূতি। তিনি একজন গায়ক, গীতিকার, প্রযোজক, অভিনেতা ও ভিজ্যুয়াল আর্টিস্ট। পাকিস্তানসহ আন্তর্জাতিক পরিসরে আধুনিক পপ সংস্কৃতি গঠনে তার অবদান উল্লেখযোগ্য। নিরন্তর নিজেকে নতুন করে গড়ে তোলা এবং গভীর শিল্পীসত্তার মাধ্যমে তিনি মূলধারার আবেদন ও অর্থবহ প্রকাশের মেলবন্ধন ঘটিয়ে চলেছেন। বিডি প্রতিদিন\/কামাল","url":"https:\/\/www.bd-pratidin.com\/entertainment\/2025\/12\/20\/1194250","date":1766218917000,"language":"bn","token_count":199,"source":"Bangladesh Pratidin"}
{"title":"জন্মদিনে বাবাকে নিয়ে আবেগঘন পোস্ট ফখরুলকন্যার","body":"সাবেক মন্ত্রী ও বিএনপির মহাসচিব প্রবীণ রাজনীতিবিদ মির্জা ফখরুল ইসলাম আলমগীরের ৭৯তম জন্মদিন আজ। জীবনের আরও একটি বছর পেরিয়ে নতুন বছরে পা রাখলেন এই বর্ষীয়ান রাজনীতিবিদ। জন্মদিন উপলক্ষে তিনি একটি নতুন বাংলাদেশের স্বপ্নের কথা জানিয়েছেন। বিএনপির মহাসচিব মির্জা ফখরুল ইসলাম আলমগীরের দুই মেয়ে। বড় মেয়ে শামারুহ মির্জা ঢাকা বিশ্ববিদ্যালয়ে পড়ালেখা শেষে সেখানেই শিক্ষকতা করেছেন। পরবর্তীতে তিনি অস্ট্রেলিয়ায় পোস্ট ডক্টরাল ফেলো হিসেবে কর্মরত আছেন। বর্তমানে ত্রয়োদশ জাতীয় সংসদ নির্বাচন সামনে রেখে ঠাকুরগাঁও ১ সদর আসনে বাবার জন্য ধানের শীষ প্রতীকে নির্বাচনী গণসংযোগ করছেন তিনি। ছোট মেয়ে সাফারুহ মির্জা ঢাকা বিশ্ববিদ্যালয়ে পড়ালেখা শেষে রাজধানীর একটি স্কুলে শিক্ষকতা করছেন। জন্মদিন উপলক্ষে রবিবার রাতে বড় মেয়ে শামারুহ মির্জা সামাজিক যোগাযোগমাধ্যম ফেসবুকে বাবাকে নিয়ে একটি আবেগঘন পোস্ট শেয়ার করেন। সেখানে তিনি বাবার রাজনৈতিক জীবন পরিবার থেকে দূরে থাকা এবং সংগ্রামের নানা দিক তুলে ধরেন। পোস্টে শামারুহ মির্জা লেখেন, আমরা দুই বোন যখন ছোট ছিলাম আমার বাবা চাকরি ছেড়ে পুরো পরিবারকে ঢাকায় রেখে ঠাকুরগাঁওয়ে চলে যান। এক দুইদিন নয় বছরের পর বছর আমরা বড় হয়েছি বাবাকে কাছে না পেয়ে কারণ তিনি চেয়েছিলেন বাংলাদেশের সাধারণ মানুষের জন্য কিছু করতে। তিনি লেখেন, খুব কঠিন ছিল আমাদের বড় হওয়া। আমরা কষ্ট পেয়েছি বিরক্ত হয়েছি কিন্তু বাবাকে কোনোদিন নিরাশ হতে দেখিনি। শামারুহ মির্জা আরও লেখেন, আমরা ধীরে ধীরে বড় হয়েছি। ঢাকা বিশ্ববিদ্যালয়ে শিক্ষকতা করেছি পিএইচডি করেছি পৃথিবী ঘুরেছি। প্রায়ই ভাবি আমার বাবাও শিক্ষক ছিলেন তার জন্যও এই জীবনটা সম্ভব ছিল। কিন্তু তিনি কঠিনকে ভালোবেসেছিলেন আপনাদের জন্য। সত্যিই বলছি আপনাদের জন্য। পোস্টে তিনি উল্লেখ করেন, মির্জা আলমগীর এই বয়সেও হতোদ্যম হননি। তাকে জেলে পাঠানো হয়েছে ১১ বার আওয়ামী হামলায় আহত হয়েছেন তার চরিত্র হত্যার চেষ্টা করা হয়েছে এবং এখন তাকে উগ্রপন্থীদের লক্ষ্যবস্তু করা হয়েছে। শরীর ভালো না থাকলেও তিনি মনোবল হারাননি। শামারুহ মির্জা লেখেন, আমি তার মেয়ে আমার দুশ্চিন্তার কোনো শেষ নেই। বাসায় তিনি আমাদের যেভাবে কথা বলেন আপনাদের সঙ্গেও ঠিক সেভাবেই বলেন মন থেকে বলেন। তার চেহারা একটাই। পোস্টের শেষাংশে তিনি লেখেন, মির্জা আলমগীর প্রতিশোধের জন্য রাজনীতি করেননি। তিনি সারা জীবন চেয়েছেন গণতন্ত্র আর সাধারণ মানুষের উন্নতির রাজনীতি। হয়তো ক্লিশে শোনাতে পারে কিন্তু অন্তত আমার পুরো জীবনটাই তিনি বাংলাদেশের সাধারণ মানুষের জন্য দিয়েছেন। যৌবন দিয়েছেন এই দেশের মানুষের জন্য আর শেষ বয়সে এসে গণতন্ত্রের জন্য লড়ছেন দৃঢ় সংকল্পে দাঁড়িয়ে। বিডি প্রতিদিন\/আশিক","url":"https:\/\/www.bd-pratidin.com\/current-politics\/2026\/01\/26\/1209412","date":1769407878000,"language":"bn","token_count":351,"source":"Bangladesh Pratidin"}
{"title":"এস আলমের সম্পত্তি দেখভালে রিসিভার নিয়োগ","body":"‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎‎এস আলম গ্রুপের চেয়ারম্যান মোহাম্মদ সাইফুল আলমের চট্টগ্রামে থাকা ৪৬৩ দশমিক ৮৭ শতাংশ জমি ও স্থাপনা (জব্দকৃত) দেখভালে রিসিভার নিয়োগের নির্দেশ দিয়েছেন আদালত। দুদকের আবেদনের পরিপ্রেক্ষিতে সোমবার ঢাকার মহানগর সিনিয়র স্পেশাল জজ মো. সাব্বির ফয়েজ এ আদেশ দেন। সংশ্লিষ্ট আদালতের বেঞ্চ সহকারী মো. রিয়াজ হোসেন এ তথ্য জানান। এদিন দুর্নীতি দমন কমিশনের (দুদক) উপ-পরিচালক তাহাসিন মুনাবীল হক এসব জমি ও স্থাপনা দেখভালে রিসিভার নিয়োগের আবেদন করেন। শুনানি শেষে আদালত আবেদনটি মঞ্জুর করেন। এর আগে গত ১১ জানুয়ারি এস আলমের এসব জমি ও স্থাপনা জব্দের আদেশ দেন আদালত। বিডি প্রতিদিন\/এমআই","url":"https:\/\/www.bd-pratidin.com\/national\/2026\/01\/19\/1206696","date":1768830600000,"language":"bn","token_count":89,"source":"Bangladesh Pratidin"}
{"title":"ধর্মেন্দ্রকে স্মরণ করে চোখ ভিজল সালমানের","body":"বলিউডের ‘হি-ম্যান’ ধর্মেন্দ্রর সঙ্গে সালমান খানের সম্পর্কটা ছিল অনেকটা বাবা-ছেলের মতো। কয়েকবার প্রকাশ্যে সালমানকে নিজের তৃতীয় ছেলে আখ্যা দেন প্রয়াত এ কিংবদন্তি অভিনেতা। এবার ‘বিগ বস ১৯’-এর মঞ্চে সমাপনী পর্বে তাকে স্মরণ করে চোখ ভিজল ভাইজানের। এদিন ধর্মেন্দ্রর সঙ্গে কাটানো একাধিক সুন্দর মুহূর্ত প্রতিযোগীদের সঙ্গে ভাগ করে নেন সালমান। একইসঙ্গে তিনি অভিনেতার শেষকৃত্য নিয়ে ভক্ত মহলে তৈরি হওয়া বিতর্কেরও অবসান ঘটান। পরিবারের সদস্যদের উপস্থিতিতে নীরবে ধর্মেন্দ্রর শেষকৃত্য সম্পন্ন করার সিদ্ধান্তে বহু ভক্ত হতাশ হয়েছিলেন। শেষবারের মতো অভিনেতাকে দেখতে না পাওয়ার দুঃখও ছিল তাদের। এই নীরবতার প্রশংসা করে সালমান বলেন, সবচেয়ে বড় ব্যাপার হলো, তিনি ২৪ নভেম্বর মারা গেছেন। যেদিন ছিল আমার বাবার জন্মদিন। তিনি আরও বলেন, ৮ ডিসেম্বর ধর্মেন্দ্রজির জন্মদিন। সেদিন আবার আমার মায়েরও জন্মদিন। খালি ভাবছি আমার যদি এরকম অনুভব হয়, তাহলে একটু ভাবুন সানি এবং তার পরিবার ঠিক কোন পরিস্থিতির মধ্য দিয়ে যাচ্ছে। প্রসঙ্গত, বেঁচে থাকলে এবার ৯০তম জন্মদিনে পা রাখতেন ধর্মেন্দ্র। তার সপ্তাহ দুয়েক আগেই সবাইকে কাঁদিয়ে পাড়ি জমান না ফেরার দেশে। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/12\/09\/1189631","date":1765266562000,"language":"bn","token_count":157,"source":"Bangladesh Pratidin"}
{"title":"ম্যাচ বর্জনকে পাকিস্তানের ‘নাটক’ বলছেন হারভাজান","body":"টি-টোয়েন্টি বিশ্বকাপে অংশ নিলেও ভারতের বিপক্ষে ম্যাচ না খেলার পাকিস্তানের সিদ্ধান্তকে ‘নাটক’ বলে আখ্যা দিয়েছেন ভারতের সাবেক অফস্পিনার হারভাজান সিং। তাঁর মতে, এই সিদ্ধান্তের কোনো যৌক্তিকতা নেই এবং এটি শুধুই দম্ভ প্রদর্শনের চেষ্টা। রবিবার পাকিস্তান সরকার বিশ্বকাপে অংশ নেওয়ার অনুমতি দিলেও গ্রুপ পর্বে ভারতের বিপক্ষে ম্যাচ খেলবে না বলে জানায়। এ সিদ্ধান্ত ঘিরে ক্রিকেট অঙ্গনে শুরু হয়েছে তীব্র আলোচনা-সমালোচনা। নিজের ইউটিউব চ্যানেলে হারভাজান বলেন, পাকিস্তান বাংলাদেশের পাশে থাকার ভান করছে। তিনি বলেন, 'এই সিদ্ধান্ত থেকে পাকিস্তানের কী লাভ হবে? এটা পুরোপুরি নাটক। যদি সত্যিই তারা সাহসী হয়, তাহলে নিজেদের সিদ্ধান্তে অটল থাকুক। দেখা যাক, তাদের আসল সাহস কতটুকু।' হারভাজানের অভিযোগ, এই সিদ্ধান্ত সাধারণ মানুষকে বিভ্রান্ত করার জন্য নেওয়া হয়েছে। তিনি প্রশ্ন তোলেন, 'নিজেদের দেশের সেই সমর্থকদের কথা কী তারা ভেবেছে, যারা ভারত-পাকিস্তান ম্যাচ দেখতে চায়?' এই বিতর্কের সূত্রপাত গত মাসের শুরুতে, যখন রাজনৈতিক ও ধর্মীয় চাপের মুখে আইপিএল থেকে বাংলাদেশের পেসার মুস্তাফিজুর রহমানকে বাদ দেওয়ার নির্দেশ দেয় ভারতীয় ক্রিকেট বোর্ড (বিসিসিআই)। এর পর নিরাপত্তা শঙ্কার কথা জানিয়ে ভারতে বিশ্বকাপ খেলতে অস্বীকৃতি জানায় বাংলাদেশ ক্রিকেট বোর্ড (বিসিবি)। বাংলাদেশ একাধিকবার আইসিসির সঙ্গে আলোচনা করলেও ম্যাচের ভেন্যু পরিবর্তনের দাবি মানা হয়নি। শেষ পর্যন্ত বাংলাদেশ বিশ্বকাপ থেকে সরে দাঁড়ালে তাদের জায়গায় স্কটল্যান্ডকে সুযোগ দেয় আইসিসি। এই পুরো সময়টায় বাংলাদেশের পাশে ছিল পাকিস্তান। আইসিসির সভায় বাংলাদেশের পক্ষে একমাত্র ভোট দেয় পাকিস্তান এবং আইসিসির দ্বিচারিতার অভিযোগ তোলে পাকিস্তান ক্রিকেট বোর্ড (পিসিবি)। তবে হারভাজানের প্রশ্ন, বাংলাদেশের ইস্যুতে পাকিস্তান কেন নিজেদের জড়াচ্ছে। পাকিস্তানের দেশপ্রেম নিয়েও কটাক্ষ করেন তিনি। বলেন, 'আগেও নিরপেক্ষ ভেন্যুতে ম্যাচ হয়েছে। যুদ্ধ পরিস্থিতিতেও তারা এশিয়া কাপে খেলেছে, কারণ রাজস্ব ছাড়তে চায়নি। তখন দেশপ্রেম কোথায় ছিল?' আগামী ৭ ফেব্রুয়ারি শুরু হচ্ছে টি-টোয়েন্টি বিশ্বকাপের দশম আসর। ভারত ও পাকিস্তান একই গ্রুপে রয়েছে। চিরপ্রতিদ্বন্দ্বী দুই দলের মধ্যকার ম্যাচটি হওয়ার কথা ১৫ ফেব্রুয়ারি। বিডি প্রতিদিন\/মুসা","url":"https:\/\/www.bd-pratidin.com\/sports\/2026\/02\/03\/1212571","date":1770057486000,"language":"bn","token_count":276,"source":"Bangladesh Pratidin"}
{"title":"জামায়াতের নির্বাচনি ইশতেহার ঘোষণা","body":"ত্রয়োদশ জাতীয় সংসদ নির্বাচন উপলক্ষে ৪১ দফা নির্বাচনি ইশতেহার ঘোষণা করেছে বাংলাদেশ জামায়াতে ইসলামী। আজ সন্ধ্যা সাড়ে ৬টায় রাজধানীর বনানীতে শেরাটন হোটেলে বাংলাদেশ জামায়াতে ইসলামীর আমীর ডা. শফিকুর রহমান এই ইশতেহার ঘোষণা করেন। এসময় আমেরিকা, যুক্তরাজ্য, চীন, পাকিস্তান, কসোভো, তুরস্ক, মালয়েশিয়া, শ্রীলঙ্কা, ব্রুনাই, অস্ট্রেলিয়া, ইতালি, সিঙ্গাপুর, মালদ্বীপ, ইরান, কানাডা, আলজেরিয়া, ইউরোপীয় ইউনিয়ন, ফ্রান্স, জার্মানি, জাপান, নরওয়ে, সুইডেন, নেদারল্যান্ডস, দক্ষিণ কোরিয়া, ভুটান, সুইজারল্যান্ড, স্পেন, ব্রাজিল, ভ্যাটিকান, জাতিসংঘ, ইউএনডিপি, আইআরআই, এনডিআই, ডেমোক্রেসি ইন্টারন্যাশনাল, এমএলও সহ বিভিন্ন দেশ ও আন্তর্জাতিক সংস্থার রাষ্ট্রদূত, হাইকমিশনার ও কূটনীতিবিদগণ উপস্থিত ছিলেন। এতে জামায়াতে ইসলামীর নায়েবে আমীর ও সাবেক এমপি মাওলানা আ.ন.ম শামসুল ইসলাম, সেক্রেটারি জেনারেল ও সাবেক এমপি অধ্যাপক মিয়া গোলাম পরওয়ারসহ কেন্দ্রীয় নেতৃবৃন্দ উপস্থিত ছিলেন। এছাড়া বিভিন্ন রাজনৈতিক দলের নেতৃবৃন্দ, সিনিয়র সাংবাদিক, শিক্ষাবিদ, ব্যবসায়ী নেতৃবৃন্দসহ বিভিন্ন পেশার নেতৃস্থানীয় ব্যক্তিবর্গ উপস্থিত ছিলেন। জুলাই বিপ্লবের আকাঙ্ক্ষা পূরণের লক্ষ্যে জনপ্রত্যাশা বাস্তবায়নে বিভিন্ন শ্রেণি, পেশা ও সাধারণ মানুষের মতামত নিয়ে তৈরি করা ইশতেহারে ২৬টি বিষয়ে অগ্রাধিকার দেয়া হয়েছে। ‘একটি নিরাপদ ও মানবিক বাংলাদেশ’ গড়ার প্রত্যয়ে ‘চলো সবাই একসাথে গড়ি বাংলাদেশ’ স্লোগানকে সামনে রেখে ইশতেহারে ১০টি মৌলিক প্রতিশ্রুতির মধ্যে ৫টি হ্যাঁ এবং ৫টি না রয়েছে। হ্যাঁ-এর মধ্যে রয়েছে সততা, ঐক্য, ইনসাফ, দক্ষতা ও কর্মসংস্থান। না-এর মধ্যে আছে- দুর্নীতি, ফ্যাসিবাদ, আধিপত্যবাদ, বেকারত্ব ও চাঁদাবাজি। ‘জাতীয় স্বার্থে আপসহীন বাংলাদেশ’ এই স্লোগানকে সামনে রেখে স্বাধীনতা-সার্বভৌমত্বের প্রশ্নে আপসহীন রাষ্ট্র গঠনের প্রতিশ্রুতিসহ ইনসাফ ও ন্যায়ভিত্তিক বৈষম্যহীন সমাজ গঠন এবং নারীর ক্ষমতায়ন ও যুবকের কর্মসংস্থানের প্রতিশ্রুতি রয়েছে ইশতেহারে। ইশতেহার প্রণয়নে দেশ-বিদেশের বিভিন্ন পেশার ২৫০-এর বেশি বিশেষজ্ঞের সমন্বয় তৈরি করা জনগণের মতামতকেও গুরুত্ব দেয়া হয়েছে। ‘জনতার ইশতেহার’ নামে একটি ওয়েবসাইটে সাধারণ মানুষের মতামত চাওয়া হলে বিভিন্ন বিষয়ে প্রায় চল্লিশ হাজার মতামত দেন ও তাদের প্রত্যাশার কথা জানান। ওয়েবসাইটে দেয়া মানুষের প্রত্যাশা ও মতামতকে ইশতেহারে গুরুত্ব পেয়েছে। নির্বাচনি ইশতেহারে যে ২৬ বিষয়ে অগ্রাধিকার দেবে বাংলাদেশ জামায়াত ইসলামী সেগুলো হলো- ১. ‘জাতীয় স্বার্থে আপসহীন বাংলাদেশ’- এই স্লোগানের আলোকে স্বাধীনতা, সার্বভৌমত্ব ও জাতীয় স্বার্থে আপসহীন রাষ্ট্র গঠন। ২. বৈষম্যহীন, ন্যায় ও ইনসাফভিত্তিক একটি মানবিক বাংলাদেশ গঠন। ৩. যুবকদের ক্ষমতায়ন এবং রাষ্ট্র পরিচালনায় তাদের প্রাধান্য দেয়া। ৪. নারীদের জন্য নিরাপদ, মর্যাদাপূর্ণ ও অংশগ্রহণমূলক রাষ্ট্র গঠন। ৫. আইন-শৃঙ্খলা পরিস্থিতির সার্বিক উন্নয়নের মাধ্যমে মাদক, চাঁদাবাজ ও সন্ত্রাসমুক্ত একটি নিরাপদ রাষ্ট্র বিনির্মাণ। ৬. প্রযুক্তিনির্ভর আধুনিক ও স্মার্ট সমাজ গঠন। ৭. প্রযুক্তি, ম্যানুফ্যাকচারিং, কৃষি ও শিল্পসহ নানা সেক্টরে ব্যাপকভিত্তিক কর্মসংস্থান সৃষ্টি। সরকারি চাকরিতে বিনামূল্যে আবেদন, মেধার ভিত্তিতে নিয়োগ ও সকল ধরনের বৈষম্য দূরীকরণ। ৮. ব‍্যাংকসহ সার্বিক আর্থিক খাত সংস্কারের মাধ্যমে আস্থা ফিরিয়ে এনে বিনিয়োগ ও ব্যবসা-বান্ধব টেকসই ও স্বচ্ছ অর্থনীতি বিনির্মাণ। ৯. সমানুপাতিক (পিআর) পদ্ধতির নির্বাচনসহ সুষ্ঠু নির্বাচনি পরিবেশ তৈরি ও তত্ত্বাবধায়ক সরকার ব্যবস্থা শক্তিশালী করে সু-সংহত ও কার্যকর গণতন্ত্র নিশ্চিত করা। ১২. কৃষিতে প্রযুক্তির ব্যবহার ও কৃষকদের সহযোগিতা বাড়ানোর মাধ্যমে কৃষিতে বিপ্লব সৃষ্টি করা। ১৩. ২০৩০ সালের মধ্যে সম্পূর্ণ ভেজালমুক্ত খাদ্য নিরাপত্তা এবং ‘তিন শূন্য ভিশন’ (পরিবেশগত অবক্ষয়ের শূন্যতা, বর্জ্যের শূন্যতা এবং বন্যা-ঝুঁকির শূন্যতা) বাস্তবায়নের মাধ্যমে ‘সবুজ ও পরিচ্ছন্ন বাংলাদেশ’ গড়া। ১৪. ক্ষুদ্র ও মাঝারি শিল্পের বিকাশের পাশাপাশি শিল্প প্রতিষ্ঠা, দেশি-বিদেশি বিনিয়োগবান্ধব পরিবেশ নিশ্চিতের মাধ্যমে ব্যাপক শিল্পায়ন ও কর্মসংস্থান তৈরি। ১৫. শ্রমিকদের মজুরি ও জীবনযাত্রার মান বৃদ্ধি এবং মানসম্মত কাজের পরিবেশ, বিশেষ করে নারীদের নিরাপদ কাজের পরিবেশ সৃষ্টি করা। ১৬. প্রবাসীদের ভোটাধিকারসহ সব অধিকার নিশ্চিতকরণ এবং দেশ গঠনে আনুপাতিক ও বাস্তবসম্মত অংশগ্রহণ নিশ্চিত করা। ১৭. সংখ্যাগুরু-সংখ্যালঘু (মেজরিটি-মাইনরিটি) নয় বরং বাংলাদেশের নাগরিক হিসেবে সকলের নাগরিক অধিকার প্রতিষ্ঠা এবং পিছিয়ে থাকা নাগরিক ও শ্রেণি-গোষ্ঠীর জন্য বিশেষ সুবিধা নিশ্চিত করা। ১৮. আধুনিক ও সার্বজনীন স্বাস্থ্যসেবা প্রদান (Universal Healthcare System) এবং গরিব ও অসহায় জনগোষ্ঠীর জন্য পর্যায়ক্রমে বিনামূল্যে উন্নত চিকিৎসা নিশ্চিত করা। ১৯. সমসাময়িক বিশ্বের চাহিদাকে সামনে রেখে শিক্ষাব্যবস্থার মৌলিক সংস্কার এবং পর্যায়ক্রমে বিনামূল্যে শিক্ষা নিশ্চিত করা। ২০. দ্রব্যমূল্য ক্রয়ক্ষমতার মধ্যে রেখে স্থিতিশীলতা নিশ্চিত করা এবং অন্যান্য মৌলিক চাহিদার পূর্ণ সংস্থানের নিশ্চয়তা। ২১. যাতায়াত ব্যবস্থাকে ঢেলে সাজানো এবং রাজধানীর সঙ্গে বিভাগীয় শহরগুলোর সড়ক\/রেলপথের দূরত্ব পর্যায়ক্রমে দুই-তিন ঘণ্টায় নামিয়ে আনা। দেশের আঞ্চলিক যোগাযোগ ও ঢাকার অভ্যন্তরীণ যাতায়াত ব্যবস্থায় মৌলিক পরিবর্তন আনা। ২২. নিম্ন ও মধ্যবিত্ত পরিবারের জন্য স্বল্পমূল্যে আবাসন নিশ্চিত করা। ২৩. ফ্যাসিবাদী ব্যবস্থার পূর্ণ বিলোপে চলমান বিচার ও সংস্কার কার্যক্রমকে অব্যাহত রেখে বাংলাদেশে ফ্যাসিবাদী ব্যবস্থার পুনর্জন্ম রোধ করা। ২৪. সার্বজনীন সামাজিক নিরাপত্তা-ব্যবস্থা চালু করার মাধ্যমে নিরাপদ কর্মজীবন ও পর্যায়ক্রমে সব নাগরিকদের আন্তর্জাতিক মানের সামাজিক নিরাপত্তা নিশ্চিত করা। ২৫. সব পর্যায়ে স্বচ্ছতা ও জবাবদিহিতার মাধ্যমে সু-শাসন নিশ্চিত করে একটি সুখী ও সমৃদ্ধ কল্যাণরাষ্ট্র প্রতিষ্ঠা। ২৬. সব পর্যায়ে সৎ নেতৃত্ব প্রতিষ্ঠা ও প্রাতিষ্ঠানিক সংস্কারের মাধ্যমে দুর্নীতিমুক্ত রাষ্ট্র গঠন। বিডি প্রতিদিন\/আরাফাত","url":"https:\/\/www.bd-pratidin.com\/current-politics\/2026\/02\/04\/1213034","date":1770209153000,"language":"bn","token_count":679,"source":"Bangladesh Pratidin"}
{"title":"সুবেদার মোতালেবের হত্যাকারীদের যেকোনো মূল্যে আইনের আওতায় আনব","body":"চট্টগ্রামের সীতাকুণ্ড থানার জঙ্গল সলিমপুরে সুবেদার মো. মোতালেব হোসেন ভূঁইয়াকে মোতালেবের হত্যাকারীদের যেকোনো মূল্যে সাজা নিশ্চিত করা হবে বলে জানিয়েছেন র‌্যাব মহাপরিচালক (ডিজি) একেএম শহিদুর রহমান। মঙ্গলবার দুপুরে নিহত র‍্যাব কর্মকর্তার জানাজা শেষে সাংবাদিকদের সঙ্গে আলাপকালে তিনি এই কথা বলেন। র‌্যাব মহাপরিচালক বলেন, রাইট অব প্রাইভেট ডিফেন্সে অধিকার ছিল সন্ত্রাসীদের গুলি করার। কিন্তু তাৎক্ষণিকভাবে পরিস্থিতি বিবেচনায় আমাদের সদস্যরা গুলি করেননি। সম্পূর্ণ অভিযানটি তদন্ত করে দেখব। ভুল-ত্রুটি থাকলে সেগুলো সংশোধন করে ভবিষ্যতে আমরা আরও সফলতার সঙ্গে অভিযানগুলো পরিচালনা করব। তিনি বলেন, আমরা দৃঢ়ভাবে বিশ্বাস করি... র‍্যাব এই দেশের আইনশৃঙ্খলা রক্ষা, মানুষের নিরাপত্তা ও তাদের জানমাল রক্ষার জন্য অন্যান্য বাহিনীর সঙ্গে কাঁধে কাঁধ মিলিয়ে কাজ করবে। সুবেদার মোতালেব শহীদ হত্যার জন্য যারা দায়ী তাদের আইনের আওতায় নিয়ে আসব। যেকোনো মূল্যে বিচারিক কার্যক্রমের মাধ্যমে তাদের সাজা নিশ্চিত করব। পুলিশ, র‍্যাব ও স্থানীয় সূত্রে জানা গেছে, গতকাল সোমবার বিকেলে জঙ্গল সলিমপুর এলাকায় চট্টগ্রাম র‍্যাবের পতেঙ্গা কোম্পানি থেকে একটি টিম সেখানে অভিযান পরিচালনার জন্য যায়। এদিন বিকেল পৌনে চারটার দিকে অভিযানে যাওয়া র‍্যাব সদস্যদের ওপর একদল দুষ্কৃতকারী হামলা চালায়। একপর্যায়ে র‍্যাবের চার সদস্য ও সোর্স মনাকে আটকে ফেলা হয়। এ সময় র‍্যাবের অন্য সদস্যরা ঘটনাস্থল থেকে সরে যান। আটকে রাখা সদস্যদের কাছ থেকে অস্ত্র ছিনিয়ে নিয়ে তাদের ওপর ব্যাপক মারধর করা হয়। খবর পেয়ে সীতাকুণ্ড থানা পুলিশ উদ্ধার অভিযান শুরু করে এবং স্থানীয় একটি পক্ষের সহায়তা নেয়। পরে গুরুতর আহত অবস্থায় পাঁচজনকে উদ্ধার করে সম্মিলিত সামরিক হাসপাতালে ভর্তি করা হয়। সেখানে কর্তব্যরত চিকিৎসক র‍্যাবের উপ-সহকারী পরিচালক মোতালেবকে মৃত ঘোষণা করেন। বিডি প্রতিদিন\/কেএ","url":"https:\/\/www.bd-pratidin.com\/national\/2026\/01\/20\/1207049","date":1768906787000,"language":"bn","token_count":237,"source":"Bangladesh Pratidin"}
{"title":"ভোট দিয়ে দ্রুত পোস্টাল ব্যালট পাঠানোর আহ্বান","body":"ত্রয়োদশ জাতীয় সংসদ নির্বাচনে ও গণভোটে ভোট দিতে পোস্টাল ভোট বিডি অ্যাপে নিবন্ধন করা ভোটারদের দ্রুত ভোটদান সম্পন্ন করে নিকটস্থ পোস্ট অফিসে পাঠানোর আহ্বান জানানো হয়েছে। প্রধান উপদেষ্টার সিনিয়র সহকারী প্রেস সচিব ফয়েজ আহম্মদ আজ শনিবার নিজের ফেসবুকে দেওয়া এক পোস্টে এ আহ্বান জানান। নির্বাচন কমিশনের বরাত দিয়ে তিনি লেখেন, ‘পোস্টাল ভোট বিডি মোবাইল অ্যাপের মাধ্যমে নিবন্ধনকারী ভোটাররা ব্যালট পাওয়ার পর যত দ্রুত সম্ভব ভোটদান সম্পন্ন করে নিকটস্থ পোস্ট অফিস বা ডাক বাক্সে হলুদ খাম জমা দিন। রিটার্নিং অফিসারের কাছে ১২ ফেব্রুয়ারি বিকাল ৪টা ৩০ মিনিটের মধ্যে ব্যালট পৌঁছালেই শুধু ভোট গণনায় সম্পৃক্ত হবে।’ এদিকে ত্রয়োদশ জাতীয় সংসদ নির্বাচন ও গণভোটের পোস্টাল ব্যালট সংরক্ষণ ও ব্যবস্থাপনায় স্বচ্ছতা নিশ্চিত করতে নানা নির্দেশনা জারি করেছে নির্বাচন কমিশন (ইসি)। নিবন্ধিত ভোটার সংখ্যার ভিত্তিতে প্রতি ৪০০টি পোস্টাল ব্যালটের জন্য একটি করে ব্যালট বাক্স ব্যবহারের নির্দেশনা দেওয়া হয়েছে। প্রতিটি ব্যালট বাক্স প্রার্থী বা তাদের নির্বাচনী এজেন্টদের উপস্থিতিতে চারটি লক দিয়ে সিল করার বিধান করা হয়েছে। ইসির উপ-সচিব মোহাম্মদ মনির হোসেনের স্বাক্ষরে এ-সংক্রান্ত বিশেষ পরিপত্র জারি করা হয়েছে। এতে বলা হয়, প্রতিটি ব্যালট বাক্সে আসনের নম্বর ও নাম উল্লেখ করে স্টিকার লাগাতে হবে। ব্যালট বাক্সে সিল দেওয়ার আগে বাক্স ও লকের নম্বর উচ্চস্বরে পাঠ করতে হবে এবং তা লিপিবদ্ধ করতে দিতে হবে। পরিপত্রে বলা হয়, আগামী ২৫ জানুয়ারির মধ্যে প্রবাসী ভোটারদের পোস্টাল ব্যালটে ভোটদান কার্যক্রম সম্পন্ন করে নিকটস্থ পোস্ট অফিসে পাঠাতে হবে। পোস্টাল ব্যালটে ভোট দিতে নিবন্ধন করেছেন ১৫ লাখ ৩৩ হাজারের বেশি ভোটার। আগামী সংসদ নির্বাচনে প্রার্থীদের ভোটের প্রচারণায় মাইক ব্যবহারের ক্ষেত্রে শব্দের মাত্রা বেঁধে দিয়েছে নির্বাচন কমিশন (ইসি)। রিটার্নিং কর্মকর্তাদের কাছে পাঠানো এক নির্দেশনায় বলা হয়, মাইকে শব্দের মাত্রা ৬০ ডেসিবলের নিচে রাখার ব্যবস্থা করতে হবে। বিডি প্রতিদিন\/আরাফাত","url":"https:\/\/www.bd-pratidin.com\/national\/2026\/01\/24\/1208580","date":1769237560000,"language":"bn","token_count":264,"source":"Bangladesh Pratidin"}
{"title":"ভারত-পাকিস্তান ম্যাচ ঘিরে শ্রীলঙ্কায় এলিট নিরাপত্তা বাহিনী প্রস্তুত","body":"টি-টোয়েন্টি বিশ্বকাপে পাকিস্তান অংশ নেবে কি না তা এখনো অনিশ্চিত। এমনকি বিশ্বকাপে খেললেও তারা ভারত ম্যাচ বয়কট করতে পারে, এমন গুঞ্জন চলছে। তবে এসব অনিশ্চয়তার মাঝেই সহ-আয়োজক দেশ শ্রীলঙ্কা ভারত-পাকিস্তান ম্যাচকে কেন্দ্র করে সর্বোচ্চ নিরাপত্তা ব্যবস্থা গ্রহণ করছে। বিশ্বকাপের সূচি অনুযায়ী ১৫ ফেব্রুয়ারি কলম্বোয় ভারত ও পাকিস্তানের ‘এ’ গ্রুপের ম্যাচ অনুষ্ঠিত হওয়ার কথা। এই ম্যাচের নিরাপত্তা জোরদার করতে শ্রীলঙ্কা এলিট সশস্ত্র বাহিনী মোতায়েন করবে। শ্রীলঙ্কা ক্রীড়া মন্ত্রী সুনিল কুমারা গামাগে বুধবার রাতে বার্তা সংস্থা এএফপিকে বলেছেন, 'টুর্নামেন্টটি সুষ্ঠুভাবে আয়োজন করার ওপর শ্রীলঙ্কা সর্বোচ্চ গুরুত্ব দিচ্ছে এবং ভারত-পাকিস্তানের ম্যাচগুলোতে বিশেষ নজর রাখা হচ্ছে।' পুলিশ ও নিরাপত্তা কর্মকর্তারা জানান, সাধারণত বিদেশি রাষ্ট্রপ্রধানদের নিরাপত্তায় নিয়োজিত এলিট কমান্ডো ইউনিটগুলোই বিশ্বকাপের অংশগ্রহণকারী দলের নিরাপত্তায় মোতায়েন করা হবে। এক কর্মকর্তা নাম প্রকাশ না করার শর্তে বলেন, 'বিমানবন্দর থেকে বের হওয়া থেকে আবার বিমানে ওঠা পর্যন্ত তাদের সশস্ত্র নিরাপত্তার আওতায় রাখা হবে।' শ্রীলঙ্কার পাশাপাশি সহ-আয়োজক দেশ ভারতেও টুর্নামেন্ট চলবে। ৭ ফেব্রুয়ারি থেকে ৮ মার্চ পর্যন্ত শ্রীলঙ্কায় মোট ২০টি ম্যাচ অনুষ্ঠিত হবে। বিডি প্রতিদিন\/মুসা","url":"https:\/\/www.bd-pratidin.com\/sports\/2026\/01\/29\/1210642","date":1769676317000,"language":"bn","token_count":156,"source":"Bangladesh Pratidin"}
{"title":"চার বছরের সর্বনিম্নে মার্কিন ডলারের মান","body":"বিশ্ববাজারে ধস নেমেছে মার্কিন ডলারের দামে। বিগত চার বছরে সর্বনিম্ন স্তরে নেমে এসেছে এর মূল্য। যদিও এর আগে ডলারের মান কমার বিষয়টি উড়িয়ে দিয়েছিলেন মার্কিন প্রেসিডেন্ট ডোনাল্ড ট্রাম্প। তবে বাস্তবতা ভিন্ন হওয়ায় উদ্বিগ্ন হয়ে পড়েছেন বিনিয়োগকারীরা। তারা এখন ডলারের পরিবর্তে স্বর্ণ ও সুইস ফ্রার মতো প্রাচীন আশ্রয়ের দিকে ঝুঁকছেন। মঙ্গলবার প্রধান মুদ্রাগুলোর বিপরীতে ডলারের মান ১ দশমিক ৩ শতাংশ কমে যায়। যা টানা চতুর্থ দিনের পতন। বুধবার সকালে ডলার আরও শূন্য দশমিক ২ শতাংশ পতন হয়েছে। আইওয়ায় অর্থনৈতিক সাফল্য তুলে ধরতে গিয়ে ট্রাম্প ডলারের দুর্বলতা নিয়ে প্রশ্নের জবাবে বলেন, না, আমি মনে করি এটা এখনও দারুণ। তিনি আরও দাবি করেন, ডলারের মূল্য ভালোই আছে- ব্যবসা দেখলেই বোঝা যায়। গত এক বছরে ডলারের মান প্রায় ১০ শতাংশ কমেছে। মঙ্গলবারের পতন ছিল গত এপ্রিলের পর একদিনে সবচেয়ে বড় পতন। ট্রাম্পের শুল্কনীতি, গ্রিনল্যান্ড দখলের হুমকি এবং ইউরোপীয় মিত্রদের ওপর নতুন শুল্ক আরোপের সম্ভাবনার মতো ভূরাজনৈতিক উত্তেজনার কারণে ২০২২ সালের ফেব্রুয়ারির পর ডলারের মান সর্বনিম্ন স্তরে নেমে এসেছে। ইন্টারঅ্যাকটিভ ব্রোকার্সের বাজার কৌশলবিদ স্টিভ সসনিক বলেন, দুর্বল ডলার দুই ধার বিশিষ্ট তলোয়ার। বহুজাতিক কোম্পানির জন্য এটি ভালো, কারণ বিদেশি আয়ের ডলারমূল্য বাড়ে। তবে এতে আমদানিকৃত পণ্যের দাম বাড়ে এবং মূল্যস্ফীতির চাপ তৈরি হতে পারে। ডলারের পতনে অন্যান্য বৈশ্বিক মুদ্রাও বহু বছরের সর্বোচ্চ অবস্থানে পৌঁছেছে। সুইস ফ্রাঁ ডলারের বিপরীতে এক দশকের বেশি সময়ের মধ্যে সর্বোচ্চ পর্যায়ে উঠে এসেছে। চলতি বছরে রিপোর্ট লেখা পর্যন্ত ফ্রাঁ ৩ শতাংশ শক্তিশালী হয়েছে। আগের বছর যেখানে বৃদ্ধি ছিল ১৪ শতাংশ। অন্যদিকে রাজনৈতিক অনিশ্চয়তার আশঙ্কায় নিরাপদ সম্পদ হিসেবে স্বর্ণের দাম রেকর্ড উচ্চতায় উঠেছে। স্বর্ণের দাম বেড়ে আউন্সপ্রতি ৫ হাজার ২০০ ডলার ছাড়িয়ে গেছেছে। সোমবার প্রথমবারের মতো ৫ হাজার ডলার ছোঁয়ার পর এই ঊর্ধ্বগতি আরও ত্বরান্বিত হয়েছে। ট্রাম্পের দ্বিতীয় মেয়াদে ক্ষমতা গ্রহণের পর গত এক বছরে স্বর্ণের দাম প্রায় ৯০ শতাংশ বেড়েছে। বিশ্লেষকদের একাংশ মনে করছেন, ফেডারেল রিজার্ভের ওপর প্রেসিডেন্টের চাপ, মার্কিন অর্থনৈতিক অনিশ্চয়তা ও বাড়তে থাকা ঋণের বোঝার কারণে ডলারের দুর্বলতা আরও বাড়তে পারে। সূত্র: দ্য গার্ডিয়ান বিডি প্রতিদিন\/একেএ","url":"https:\/\/www.bd-pratidin.com\/international-news\/2026\/01\/28\/1210380","date":1769609364000,"language":"bn","token_count":307,"source":"Bangladesh Pratidin"}
{"title":"হামলার জবাব দিতে আগের চেয়েও বেশি প্রস্তুত তেহরান, ইরানের হুঁশিয়ারি","body":"ইরানকে নিয়ে বাড়তে থাকা উত্তেজনার মধ্যে মধ্যপ্রাচ্যের জলসীমায় একটি বিমানবাহী রণতরী মোতায়েন করেছে যুক্তরাষ্ট্র। আশঙ্কা করা হচ্ছে, যে কোনো সময় ইরানে হামলা চালাতে পারে যুক্তরাষ্ট্র। এমন চরম উত্তেজনার মধ্যেই তেহরান ঘোষণা দিয়েছে, দেশটির ওপর যেকোনো ধরনের হামলার জবাব দিতে তারা আগের চেয়েও বেশি প্রস্তুত। সোমবার ইরানের পররাষ্ট্র মন্ত্রণালয়ের মুখপাত্র ইসমাইল বাঘাই এই হুঁশিয়ারি উচ্চারণ করেন। তেহরানে তার সাপ্তাহিক সংবাদ সম্মেলনে বাঘাই বর্তমান পরিস্থিতিকে একটি ‘হাইব্রিড যুদ্ধ’ হিসেবে অভিহিত করেন। তিনি গত জুনের ১২ দিনের যুদ্ধ এবং সাম্প্রতিক সহিংস বিক্ষোভের জন্য যুক্তরাষ্ট্র ও ইসরায়েলকে দায়ী করেন। যুক্তরাষ্ট্রের প্রেসিডেন্ট ডোনাল্ড ট্রাম্পের সাম্প্রতিক হুমকি এবং পারস্য উপসাগরের দিকে মার্কিন রণতরী পাঠানোর খবরের প্রতিক্রিয়ায় বাঘাই বলেন, অস্থিতিশীলতা একটি সংক্রামক ব্যাধি এবং এটি কেবল ইরানের মধ্যেই সীমাবদ্ধ থাকবে না। তিনি আঞ্চলিক দেশগুলোকে যুক্তরাষ্ট্রের হুমকির বিরুদ্ধে স্পষ্ট অবস্থান নেওয়ার আহ্বান জানান। ইরানের নিজস্ব সক্ষমতা ও অতীতের অভিজ্ঞতার ওপর জোর দিয়ে বাঘাই বলেন, ইরান এখন যেকোনো আগ্রাসনের সামগ্রিক, সিদ্ধান্তমূলক এবং অনুশোচনামূলক জবাব দিতে অতীতের যেকোনো সময়ের চেয়ে বেশি প্রস্তুত। শনিবার ট্রাম্প নিশ্চিত করেন , যুক্তরাষ্ট্রের একটি ‘আর্মাডা’ বা বিশাল নৌবহর মধ্যপ্রাচ্যের দিকে এগিয়ে গেছে। এর মধ্যে বিমানবাহী রণতরী ‘ইউএসএস আব্রাহাম লিংকন’ ও গাইডেড-মিসাইল ডেস্ট্রয়ার রয়েছে। সূত্র : মিডল ইস্ট মনিটর। বিডি-প্রতিদিন\/শআ","url":"https:\/\/www.bd-pratidin.com\/international-news\/2026\/01\/27\/1209785","date":1769482816000,"language":"bn","token_count":184,"source":"Bangladesh Pratidin"}
{"title":"শুষ্ক আবহাওয়ার সঙ্গে কুয়াশা, তাপমাত্রায় সামান্য পরিবর্তনের আভাস","body":"আবহাওয়া অধিদপ্তর জানিয়েছে, অস্থায়ীভাবে আংশিক মেঘলা আকাশসহ সারাদেশের আবহাওয়া শুষ্ক থাকতে পারে। একই সঙ্গে শেষরাত থেকে সকাল পর্যন্ত দেশের কিছু এলাকায় হালকা থেকে মাঝারি ধরনের কুয়াশা পড়ার সম্ভাবনা রয়েছে। শুক্রবার সন্ধ্যা ৬টা থেকে পরবর্তী ২৪ ঘণ্টার পূর্বাভাসে আবহাওয়াবিদ মো. তরিফুল নেওয়াজ কবির জানান, সারাদেশে রাতের তাপমাত্রা সামান্য কমতে পারে এবং দিনের তাপমাত্রা প্রায় অপরিবর্তিত থাকবে। শনিবার ও রবিবার একই ধরনের আবহাওয়া বিরাজ করতে পারে। রাতের তাপমাত্রা সামান্য কমতে বা অপরিবর্তিত থাকতে পারে, দিনের তাপমাত্রা সামান্য কম বা স্থিতিশীল থাকতে পারে। গত ২৪ ঘণ্টায় দেশের কোথাও বৃষ্টিপাত রেকর্ড করা হয়নি। সর্বোচ্চ তাপমাত্রা টেকনাফে ৩২.৩° সেলসিয়াস এবং সর্বনিম্ন রাজারহাটে ১১.৪° সেলসিয়াস। সিনপটিক অবস্থায় দেখা গেছে, উপমহাদেশীয় উচ্চচাপ বলয়ের বর্ধিতাংশ পশ্চিমবঙ্গ ও তৎসংলগ্ন এলাকায় অবস্থান করছে। মৌসুমের স্বাভাবিক লঘুচাপ দক্ষিণ বঙ্গোপসাগরে, যা উত্তর-পূর্ব বঙ্গোপসাগর পর্যন্ত বিস্তৃত। বিডি-প্রতিদিন\/আশফাক","url":"https:\/\/www.bd-pratidin.com\/national\/2026\/01\/30\/1211134","date":1769782263000,"language":"bn","token_count":124,"source":"Bangladesh Pratidin"}
{"title":"ফিফা সভাপতিকে হত্যা করতে চায় ইউক্রেন!","body":"ফিফা সভাপতি জিয়ান্নি ইনফান্তিনোকে হত্যা করতে চায় ইউক্রেন। দেশটির রাষ্ট্রসমর্থিত মিরোতোভোরেতস ওয়েবসাইটের ‘কিল লিস্ট’-এ ইনফান্তিনোর নাম অন্তর্ভুক্ত করা হয়েছে। ইউক্রেনের শত্রু হিসেবে যাদের চিহ্নিত করা হয়, সেসব ব্যক্তিগত তথ্য প্রকাশ করে এ ওয়েবসাইট। ওয়েবসাইটটি ইনফান্তিনোর বিরুদ্ধে একাধিক অভিযোগ এনেছে। এর মধ্যে রয়েছে- ইউক্রেনের বিরুদ্ধে আগ্রাসন, রাশিয়াকে সমর্থন ও সহযোগিতা এবং রুশ ‘প্রোপাগান্ডা’ ছড়াতে সহায়ক ভূমিকা রাখা। এতে ২০১৯ সালে রুশ প্রেসিডেন্ট ভ্লাদিমির পুতিনের কাছ থেকে ইনফান্তিনোর ‘অর্ডার অব ফ্রেন্ডশিপ’ পদক পাওয়ার কথাও উল্লেখ করা হয়েছে। সম্প্রতি এক সাক্ষা কারে রাশিয়ার ওপর আরোপিত নিষেধাজ্ঞা প্রত্যাহারের পক্ষে কথা বলেছিলেন ইনফান্তিনো।-আরটি রুশ ফুটবলারদের আবার আন্তর্জাতিক প্রতিযোগিতায় দেখতে চান তিনি। রাশিয়ার ওপর ফিফার নিষেধাজ্ঞায় কোনো সুফল পাওয়া যায়নি উল্লেখ করে ইনফান্তিনো বলেছেন, এ ধরনের নিষেধাজ্ঞা ও বয়কট ‘আরও হতাশা ও ঘৃণা’ সৃষ্টি করে। এই মন্তব্যের জন্য ইউক্রেন সরকার কয়েকজন উচ্চপদস্থ কর্মকর্তারা ইনফান্তিনোর কড়া সমালোচনা করেছেন। ইউক্রেনের পররাষ্ট্রমন্ত্রী আন্দ্রেই সিবিহা ওই মন্তব্যের জেরে বিশ্ব ফুটবলের প্রধানকে ‘নৈতিকভাবে অধঃপতিত’ বলে আখ্যা দিয়েছেন। ২০২২ সালের ২৪ ফেব্রুয়ারি রাশিয়া-ইউক্রেন সংঘাত শুরু হয়। এরপরই ফিফা ও উয়েফা প্রতিযোগিতাসহ অধিকাংশ বৈশ্বিক ক্রীড়া আসর থেকে রুশ ক্রীড়াবিদদের নিষিদ্ধ করা হয়। মস্কো এসব নিষেধাজ্ঞাকে বৈষম্যমূলক এবং অলিম্পিক চার্টারের লঙ্ঘন বলে নিন্দা জানিয়েছে। মঙ্গলবার ক্রেমলিনের মুখপাত্র দিমিত্রি পেসকভ বলেন, ‘খেলা ও অলিম্পিক আন্দোলনকে কখনোই রাজনীতিকরণ করা উচিত নয়।’ উল্লেখ্য, মিরোতোভোরেতস ওয়েবসাইটটি আনুষ্ঠানিকভাবে স্বাধীনভাবে পরিচালিত হলেও ইউক্রেনের নিরাপত্তা সংস্থাগুলোর সঙ্গে এর ঘনিষ্ঠ যোগাযোগ রয়েছে। এই ওয়েবসাইটে তালিকাভুক্ত একাধিক ব্যক্তি পরবর্তীতে নিহত হওয়া বা সন্দেহজনক পরিস্থিতিতে মৃত্যুবরণ করায় এটি ‘কিল লিস্ট’ হিসেবে পরিচিতি পেয়েছে। ওয়েবসাইটে প্রতিটি এন্ট্রিতে সংশ্লিষ্ট ব্যক্তির জন্ম তারিখের নিচে একটি ‘নির্মূলের তারিখের’ ঘরও থাকে।","url":"https:\/\/www.bd-pratidin.com\/international\/2026\/02\/05\/1213138","date":1770228000000,"language":"bn","token_count":242,"source":"Bangladesh Pratidin"}
{"title":"ছাত্রদলকে আলোচনায় বসার আমন্ত্রণ ইসির","body":"ব্যালট পেপারে অনিয়ম এবং বিভিন্ন বিশ্ববিদ্যালয়ের ছাত্র সংসদ নির্বাচনে একটি নির্দিষ্ট রাজনৈতিক গোষ্ঠীর প্রভাব বিস্তারের প্রতিবাদে নির্বাচন কমিশন (ইসি) কার্যালয়ের সামনে অবস্থান করছে ছাত্রদল। সংগঠনটিকে আলোচনায় বসার আমন্ত্রণ জানিয়েছে ইসি। রবিবার বিকেলে গণমাধ্যমকে বিষয়টি নিশ্চিত করেছেন ছাত্রদলের কেন্দ্রীয় সভাপতি রাকিবুল ইসলাম রাকিব। তিনি বলেন, নির্বাচন কমিশনের পক্ষ থেকে আমাদের আলোচনায় বসার আমন্ত্রণ জানানো হয়েছে। আমরা তাদের আমন্ত্রণ গ্রহণ করেছি। কেন্দ্রীয় কমিটির কয়েকজন সদস্য কমিশনের সঙ্গে বৈঠকে বসবেন। তার আগে নিজেদের মধ্যে কৌশল নিয়ে আলোচনা করছি। এর আগে, পূর্বনির্ধারিত ইসি ঘেরাও কর্মসূচি পালন করতে বেলা ১১টায় আগারগাঁও এলাকায় জড়ো হন ছাত্রদলের নেতাকর্মীরা। পুলিশের ব্যারিকেডের কারণে তারা কার্যালয়ের সামনে অবস্থান নেন। তারা সড়কের ওপর অবস্থান নিয়ে স্লোগান দেওয়ায় ওই এলাকার যানচলাচল সম্পূর্ণ বন্ধ হয়ে যায়। ফলে সাধারণ পথচারীদের বিকল্প পথে যাতায়াত করতে হচ্ছে। বিডি প্রতিদিন\/কেএ","url":"https:\/\/www.bd-pratidin.com\/national\/2026\/01\/18\/1206208","date":1768734558000,"language":"bn","token_count":123,"source":"Bangladesh Pratidin"}
{"title":"মৃত্যুর আগে মাকে পানি দিইনি, দেওয়া উচিত ছিল: আরশাদ ওয়ার্সি","body":"ছোটবেলায় বাবা-মাকে হরিয়েছেন বলিউড অভিনেতা আরশাদ ওয়ার্সি। খুব বেশি স্মৃতি নেই তাদের সঙ্গে। সম্প্রতি এক সাক্ষাৎকারে বাবা-মাকে হারানোর বিষয়ে মুখ খুলেছেন অভিনেতা। মায়ের স্মৃতি মনে পড়লে এখনো মন ভারী হয়ে ওঠে তার। রাজ শামানির পডকাস্টে আরশাদ বলেন, আমার শৈশবের কথা বলতে গেলে আমি আমার পরিবারের চেয়ে আমার স্কুলকে বেশি মিস করি। কারণ, আমি ৮ বছর বয়সে বোর্ডিং স্কুলে ভর্তি হয়েছিলাম। স্মৃতিচারণায় অভিনেতা জানান, মায়ের মৃত্যুর আগে শেষ সময়ের স্মৃতিটা ভয়াবহ ছিল তার জন্য। এখনো তাকে বিষয়টা তাড়া করে বেড়ায়। বাবার মৃত্যুর পরে মায়েরও কিডনি নষ্ট হয়ে যায়। আরশাদ বলেন, আমার মা গৃহবধূ ছিলেন। খুব ভালো রান্না করতেন তিনি। ডাক্তাররা বলেছিলেন, তাকে পানি বেশি না দিতে। কিন্তু তিনি বারবার পানি চাইতেন। রাতে আমাকে পানির জন্য ডেকেছিলেন, কিন্তু পাননি। সেই রাতেই তিনি মারা যান। বিষয়টা আমায় সত্যিই নাড়া দিয়ে গিয়েছিল। আমার মনে অবশ্য একটা বিষয় ঘুরছিল। যদি আমি আমার মাকে পানি দিতাম তাহলেও তিনি মারা যেতেন। সেক্ষেত্রে আমি সারা জীবন হয়তো ভাবতাম যে আমি পানি দিয়েছিলাম বলেই হয়তো মা মারা গেলেন। যদিও এখন আর এই ব্যাপারে নিজেকে দোষারোপ করেন না অভিনেতা। তবু তিনি মনে করেন যে তার মাকে পানি দেওয়া উচিত ছিল। তিনি বলেন, এখন আমার মনে হয় আমার মাকে পানি দেওয়াটা উচিত ছিল। আমি তখন অনেক ছোট। ডাক্তারের কথা শুনব বলেই ভেবেছিলাম। এখন ভাবি, কেন ঠিক করে সিদ্ধান্ত নিলাম না। আরশাদ ওয়ার্সিকে সবশেষ দেখা গিয়েছিল সুভাষ কাপুর পরিচালিত বলিউড কোর্টরুম ড্রামা ‘জলি এলএলবি ৩’ ছবিতে। জনপ্রিয় এ ফ্র্যাঞ্চাইজির প্রথমটিতে আরশাদ ও দ্বিতীয়টিতে অভিনয় করেন অক্ষয় কুমার। তবে তৃতীয় কিস্তিতে একসঙ্গে দুজন পর্দা ভাগাভাগি করেন। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/10\/31\/1174113","date":1761888997000,"language":"bn","token_count":245,"source":"Bangladesh Pratidin"}
{"title":"পুরান ঢাকার গল্পে বৈশাখী টিভির নতুন ধারাবাহিক ‘মহলা’","body":"বৈশাখী টিভির ধারাবাহিক নাটক ‘মহলা’ রবিবার (১১ জানুয়ারি) থেকে প্রচারিত হবে। পুরান ঢাকার গল্প নিয়ে নির্মিত এই ধারাবাহিক নাটকটি পরিচালনা করেছেন জনপ্রিয় নির্মাতা ফরিদুল হাসান। নাটকটির রচনা করেছেন বিদ্যুৎ রায়। নাটকটিতে অভিনয় করেছেন যাহের আলভী, তন্ময় সোহেল, আইরিন সুলতানা, তিথি ইফতি, আব্দুল্লাহ রানা, রেশমী আহমেদ, সাবা সুম্মিতা, সিয়াম মৃধা, অন্যান্য ইসলাম, সামিহা, রকি খান, সাইকা আহমেদ, মুকিত জাকারিয়া, আশরাফুল আলম সোহাগ, আযান, মাসুদ মহিউদ্দিন, শহীদ উন নবী, জাবেদ গাজী, সাগর রহমান, মারশাল, সিয়াম, নাসির, রাহি, আয়েশা নাফিজা, অনুভব, মেহেজাবিন, উপমা আহমেদসহ আরও অনেকে। নাটকটি সপ্তাহে তিন দিন- শনি, রবি ও সোমবার রাত ৮টা ৪০ মিনিটে বৈশাখী টিভিতে প্রচারিত হবে। নাটকের কাহিনী পুরান ঢাকার একটি মহলাকে কেন্দ্র করে আবর্তিত। সেখানে একটি সামান্য ঘটনাকে কেন্দ্র করে চিরপ্রতিদ্বন্দ্বী মাসুম ও বাবুর মধ্যে সংঘর্ষ শুরু হয়। প্রচণ্ড বাকবিতণ্ডায় জড়ালেও কেউ কারও গায়ে হাত তোলে না। আড়ালে মাসুমকে ‘মুরগি মাসুম’ এবং বাবুকে ‘বদনা বাবু’ নামে ডাকা হয়। মাসুমের বিশ্বস্ত সহযোগী দুম্বা নাসির এবং বাবুর সহযোগী উগান্ডা মানিক। মাসুম ও বাবুর শত্রুতা তাদের পৈতৃক সূত্রে পাওয়া। মাসুমের বাবা হাকিম মুন্সি করাতকলের মালিক এবং বাবুর বাবা বেলায়েত সর্দার স্টক ব্যবসায়ী। একসময় তাদের গভীর বন্ধুত্ব থাকলেও বিশেষ এক কারণে তারা শত্রুতে পরিণত হয়। সেই শত্রুতা আরও প্রকট হয় তাদের সন্তানদের মাধ্যমে। সাবেক কাউন্সিলর বিজলীর দুই মেয়ে আদুরী ও ময়নাকে ভালোবাসে মাসুম ও বাবু। মাসুম ভালোবাসে বড় বোন আদুরীকে, আর বাবু ভালোবাসে ছোট বোন ময়নাকে। এর মধ্যেই ঘটতে থাকে নানা মজার ঘটনা ও ভুল বোঝাবুঝি। অন্যদিকে, মহলায় দীর্ঘ ৩০ বছর ধরে বসবাস করছেন সোবহান-শেলী দম্পতি। তাদের ছেলে অনিক ও মেয়ে সূচনা। সোবহান এখন বড় ব্যবসায়ী। সূচনা স্পষ্টবাদী ও বদরাগী, ভালোবাসে অন্তরকে। অনিক একজন যুবনেতা, রাজনীতিকে ক্যারিয়ার হিসেবে নিয়েছে। মেয়েদের সঙ্গে সম্পর্ক তার নিত্যদিনের ঘটনা হলেও একসময় খেয়ার সঙ্গে সম্পর্ক তাকে বিপদে ফেলে দেয়, কারণ খেয়া মাসুমের খালাতো বোন। এছাড়া কুষ্টিয়া থেকে আসা ফারুক, ফরিদপুরের শরিফসহ আরও কিছু চরিত্রের মাধ্যমে লোভ, ক্ষমতা ও স্বার্থের দ্বন্দ্ব উঠে আসে গল্পে। কখনো বাবু-মাসুম, কখনো অনিক-ইমনের পক্ষ নিয়ে নিজেদের স্বার্থ হাসিলের চেষ্টা করে তারা। নানা জটিলতা, দ্বন্দ্ব ও সম্পর্কের টানাপোড়েন পেরিয়ে গল্প এগিয়ে যায় মানবতার জয়গানে। পুরান ঢাকার মহলা দাঁড়িয়ে থাকে স্বমহিমায়-লোভ, ক্ষমতার অপব্যবহার কিংবা বিদ্বেষ নয়, শেষ পর্যন্ত জয় হয় মানবতার। বিডি-প্রতিদিন\/আব্দুল্লাহ","url":"https:\/\/www.bd-pratidin.com\/entertainment\/2026\/01\/10\/1202891","date":1768047987000,"language":"bn","token_count":339,"source":"Bangladesh Pratidin"}
{"title":"বিশ্বকাপ না খেললে কি ধরনের ক্ষতির মুখে পড়বে বাংলাদেশ?","body":"ভারত থেকে নিজেদের ম্যাচ সরিয়ে না নেওয়ায় বাংলাদেশ দল এবারের টি-টোয়েন্টি বিশ্বকাপে অংশ নিচ্ছে না। এমন চূড়ান্ত সিদ্ধান্তে অটল রয়েছে ঢাকা। ফলে দেশের ক্রিকেট বড়সড় আর্থিক বিপর্যয়ের পড়তে পারে বলে শঙ্কা তৈরি হয়েছে। তবে ঢাকা বলছে, টাকার চেয়েও ক্রিকেটারদের জীবনের মূল্য অনেক বেশি। যুব ও ক্রীড়া উপদেষ্টা আসিফ নজরুলের সাম্প্রতিক বক্তব্যের পর এটি নিশ্চিত নিরাপত্তাশঙ্কার কারণে বাংলাদেশ ভারত সফর করবে না। এর ফলে আন্তর্জাতিক ক্রিকেট কাউন্সিল বা আইসিসি থেকে বিসিবি যে নিয়মিত রাজস্ব পায়, তার একটি বড় অংশ হারানোর ঝুঁকিতে পড়েছে বোর্ড। বিসিবির মোট আয়ের অর্ধেকের বেশি আসে আইসিসি থেকে, যা এই সিদ্ধান্তের কারণে এখন অনিশ্চিত। ভারতীয় সংবাদমাধ্যমগুলোর তথ্যমতে, বিশ্বকাপে অংশ না নিলে আইসিসির বার্ষিক রাজস্বের ভাগ হিসেবে বাংলাদেশ প্রায় ৩৩০ কোটি টাকা আয়ের সুযোগ হারাবে। কেবল টুর্নামেন্টে অংশগ্রহণের জন্য যে ন্যূনতম ফি পাওয়ার কথা ছিল, তা থেকেও বঞ্চিত হবে বোর্ড। এর বাইরেও টুর্নামেন্টের বিভিন্ন ধাপে জয় এবং পারফরম্যান্সের ভিত্তিতে যে প্রাইজমানি পাওয়ার সম্ভাবনা ছিল, সেটিও এখন হাতছাড়া হতে যাচ্ছে। মাঠের এই লড়াইয়ে অংশ না নেওয়ায় ক্রিকেটাররা ব্যক্তিগতভাবেও বড় অংকের ম্যাচ ফি এবং বোনাস থেকে বঞ্চিত হবেন। আর্থিক ক্ষতির এই জাল কেবল ক্রিকেট বোর্ডের মধ্যেই সীমাবদ্ধ নয়। দেশের বেসরকারি সম্প্রচার মাধ্যম এবং বিভিন্ন বিজ্ঞাপনী সংস্থা প্রায় ৪০০ কোটি টাকার বড় ধরনের লোকসানের মুখে পড়তে পারে। বাংলাদেশের ম্যাচ না থাকায় স্পনসরদের আগ্রহ কমে যাওয়া এবং দর্শকদের বিমুখতা এই ক্ষতির মূল কারণ হিসেবে দেখা হচ্ছে। এছাড়াও আইসিসির আইন অনুযায়ী বিশ্বকাপ বয়কটের গ্রহণযোগ্য কারণ দেখাতে না পারলে বিসিবিকে প্রায় সাড়ে ২৪ কোটি টাকা জরিমানা গুণতে হতে পারে। দীর্ঘমেয়াদী ক্ষতির দিক থেকে বিবেচনা করলে দেখা যায়, আইসিসির ভবিষ্যৎ রাজস্ব বণ্টন নীতিতে বাংলাদেশের বরাদ্দ কমিয়ে দেওয়ার এবং বিশ্ব ক্রিকেটের নীতিনির্ধারণী ফোরামে বাংলাদেশের ভোটাধিকার সীমিত করার আশঙ্কা রয়েছে। এর পাশাপাশি ভারতের সাথে দ্বিপাক্ষিক সিরিজগুলো বাতিল হলে আয়ের আরেকটি বড় উৎস বন্ধ হয়ে যাবে। সব মিলিয়ে একটি নীতিগত অবস্থানের কারণে আর্থিক এবং প্রশাসনিকভাবে বাংলাদেশ ক্রিকেট বোর্ড এক কঠিন চ্যালেঞ্জের মুখে দাঁড়িয়েছে। বিডি প্রতিদিন\/নাজমুল","url":"https:\/\/www.bd-pratidin.com\/sports\/2026\/01\/23\/1208281","date":1769164316000,"language":"bn","token_count":296,"source":"Bangladesh Pratidin"}
{"title":"অঞ্জন-রূপার ‘প্রত্যাবর্তন’","body":"নব্বই দশকের দর্শকপ্রিয় জুটি অঞ্জন দত্ত ও রূপা গঙ্গোপাধ্যায়। ১৯৯৫ সালে অপর্ণা সেনের পরিচালনায় ‘যুগান্ত’ ছবিতে তারা প্রথম জুটি হিসেবে আত্মপ্রকাশ করেন। ৩১ বছর পর সেই জুটিকেই ফেরাচ্ছেন নব্য পরিচালক সমর্পণ সেনগুপ্ত তার নতুন ছবি ‘প্রত্যাবর্তন’ দিয়ে। সমর্পণ সেনগুপ্ত বলেন, ‘এত বছর পরও অঞ্জন-রূপার রসায়ন এতটুকু ম্লান হয়নি। ছবিতে তারা প্রবীণ দম্পতির চরিত্রে অভিনয় করবেন।’ ছবিটির গল্প আবর্তিত হয়েছে যন্ত্রনির্ভর আধুনিক জীবনে সম্পর্কের দূরত্ব, অনুভূতির অভাব আর পারিবারিক বন্ধনের টানাপোড়েন নিয়ে। বাবা-মা-সন্তান এখন এক ছাদের নিচে থেকেও আলাদা হয়ে যাচ্ছে, কথোপকথন সীমাবদ্ধ হয়ে পড়ছে।","url":"https:\/\/www.bd-pratidin.com\/entertainment-news\/2026\/02\/01\/1211629","date":1769882400000,"language":"bn","token_count":84,"source":"Bangladesh Pratidin"}
{"title":"‘বয়কট’ গুঞ্জনের মধ্যে বিশ্বকাপের দল ঘোষণা করলো পাকিস্তান","body":"বাংলাদেশ বিশ্বকাপ থেকে বাদ পড়ায় পাকিস্তানও বিশ্বকাপ বয়কট করতে পারে—এমন একটি গুঞ্জন ছিল। তবে এই গুঞ্জনের মধ্যেই টি-টোয়েন্টি বিশ্বকাপের দল ঘোষণা করে দিল পাকিস্তান ক্রিকেট বোর্ড (পিসিবি)। রবিবার সকালে লাহোরে এক সংবাদ সম্মেলনে দল ঘোষণা করেন পিসিবির নির্বাচক দলের সদস্য আকিব জাভেদ। সঙ্গে ছিলেন অধিনায়ক সালমান ও কোচ মাইক হেসন। ১৫ সদস্যের এই দলে যথারীতি অধিনায়ক হিসেবে আছেন সালমান আলী আঘা। বাবর আজম টি-টোয়েন্টি দলে ফিরেছেন বেশ আগেই। বিশ্বকাপের স্কোয়াডেও রাখা হয়েছে বাবরকে। যদিও দলে জায়গা হয়নি মোহাম্মদ রিজওয়ানের। পাকিস্তানের স্কোয়াডে জায়গা পাওয়া ক্রিকেটারদের মধ্যে সালমান আলী আঘা, ফাহিম আশরাফ, খাজা মোহাম্মদ নাফে, মোহাম্মদ সালমান মির্জা, সাহিবজাদা ফারহান এবং উসমান তারিখ প্রথমবার টি-টোয়েন্টি বিশ্বকাপে খেলতে যাচ্ছেন। বাকিরা আগে অন্তত একবার হলেও টি-টোয়েন্টি বিশ্বকাপে খেলেছেন। পাকিস্তান বিশ্বকাপে লড়বে গ্রুপ ‘এ’তে। সেখানে সঙ্গী হিসেবে ভারত, নেদারল্যান্ডস, নামিবিয়া এবং যুক্তরাষ্ট্রকে পাচ্ছে তারা। বিশ্বকাপের উদ্বোধনী দিনে ৭ ফেব্রুয়ারি কলম্বোতে নেদারল্যান্ডস ম্যাচ দিয়ে বিশ্বকাপ অভিযান শুরু করবে পাকিস্তান। ১৫ ফেব্রুয়ারি হাইভোল্টেজ ম্যাচে সালমানের দলের প্রতিপক্ষ ভারত। নিরাপত্তাশঙ্কায় বাংলাদেশ ক্রিকেট বোর্ড (বিসিবি) ভারতে দল পাঠাতে অস্বীকৃতি জানানোর পর আন্তর্জাতিক ক্রিকেট কাউন্সিল (আইসিসি) বাংলাদেশের জায়গায় স্কটল্যান্ডকে বিশ্বকাপে নিয়েছে। এ ঘটনায় আইসিসির দ্বিমুখী নীতির সমালোচনা করে গতকাল বিকেলে পিসিবি চেয়ারম্যান মহসিন নাকভি জানান, সরকারের সঙ্গে আলোচনা করে পাকিস্তানের বিশ্বকাপে অংশগ্রহণের সিদ্ধান্ত পুনর্বিবেচনা করা হবে। ২৪ ঘণ্টারও কম সময়ের মধ্যে আনুষ্ঠানিক সংবাদ সম্মেলন করে বিশ্বকাপের দল ঘোষণা করেছে পিসিবি। পাকিস্তানের বিশ্বকাপ দল: সালমান আলী আঘা (অধিনায়ক), আবরার আহমেদ, বাবর আজম, ফাহিম আশরাফ, ফখর জামান, খাজা নাফে (উইকেটকিপার), মোহাম্মদ নেওয়াজ, সালমান মির্জা, নাসিম শাহ, সাহিবজাদা ফারহান, সাইম আইয়ুব, শাহিন শাহ আফ্রিদী, শাদাব খান, উসমান খান ও উসমান তারিক। বিডি প্রতিদিন\/নাজিম","url":"https:\/\/www.bd-pratidin.com\/sports\/2026\/01\/25\/1209019","date":1769325465000,"language":"bn","token_count":250,"source":"Bangladesh Pratidin"}
{"title":"শহীদ জিয়া ও খালেদা জিয়ার কবরে মির্জা আব্বাসের শ্রদ্ধা","body":"শহীদ রাষ্ট্রপতি জিয়াউর রহমান (বীর উত্তম) এবং বিএনপি চেয়ারপারসন ও সাবেক প্রধানমন্ত্রী বেগম খালেদা জিয়ার কবরে ফুল দিয়ে শ্রদ্ধা জানিয়েছেন দলটির জাতীয় স্থায়ী কমিটির সদস্য মির্জা আব্বাস। মঙ্গলবার দিনগত রাতে রাজধানীর শেরেবাংলা নগরে অবস্থিত জিয়া উদ্যানে জিয়াউর রহমান ও বেগম খালেদা জিয়ার কবরে ফুল দিয়ে শ্রদ্ধা জানান তিনি। এ সময় তাদের আত্মার মাগফিরাত কামনায় বিশেষ দোয়া করা হয়। শ্রদ্ধা নিবেদনের সময় মির্জা আব্বাসের সঙ্গে বিএনপির অন্যান্য নেতাকর্মীরা উপস্থিত ছিলেন। বিডি-প্রতিদিন\/শআ","url":"https:\/\/www.bd-pratidin.com\/current-politics\/2026\/02\/04\/1212865","date":1770176200000,"language":"bn","token_count":70,"source":"Bangladesh Pratidin"}
{"title":"শিক্ষাপ্রতিষ্ঠানের ১০০ মিটারের মধ্যে তামাকজাত পণ্য বিক্রি নিষিদ্ধ","body":"দেশের সকল শিক্ষা প্রতিষ্ঠান ও সংশ্লিষ্ট অফিসগুলোতে অসংক্রামক রোগ প্রতিরোধ এবং তামাকমুক্ত পরিবেশ নিশ্চিত করতে কঠোর নির্দেশনা জারি করেছে সরকার। মাধ্যমিক ও উচ্চ শিক্ষা অধিদপ্তর (মাউশি) থেকে গতকাল এ সংক্রান্ত নির্দেশনা দেশের সকল সরকারি-বেসরকারি শিক্ষাপ্রতিষ্ঠান ও শিক্ষা অফিসসহ সংশ্লিষ্টদের কাছে পাঠানো হয়েছে। আজ সোমবার মাউশির পরিচালক (মাধ্যমিক) প্রফেসর ড. খান মইনুদ্দিন আল মাহমুদ সোহেল এ তথ্য জানান। নতুন এই নির্দেশনা অনুযায়ী, শিক্ষা প্রতিষ্ঠানের ১০০ মিটারের মধ্যে তামাকজাত পণ্য বিক্রয়, ব্যবহার ও প্রচার সম্পূর্ণ নিষিদ্ধ করা হয়েছে। মাউশির পরিচালক (মাধ্যমিক) স্বাক্ষরিত এই আদেশে সরকারের স্বাস্থ্য সেবা বিভাগের ‘যৌথ ঘোষণা’ বাস্তবায়ন করতে বলা হয়েছে। আদেশে বলা হয়েছে, সকল শিক্ষা প্রতিষ্ঠান ও দপ্তরকে ‘তামাকমুক্ত’ হিসেবে ঘোষণা করতে হবে এবং সেখানে প্রয়োজনীয় সাইনেজ প্রদর্শন করতে হবে। বিশ্ব স্বাস্থ্য সংস্থার ফ্রেমওয়ার্ক কনভেনশন অন টোব্যাকো কন্ট্রোল (এফসিটিসি) অনুযায়ী, তামাক শিল্পের যেকোনো ধরনের পৃষ্ঠপোষকতা বা প্রচারণা শিক্ষা প্রতিষ্ঠানে কঠোরভাবে নিষিদ্ধ থাকবে। নির্দেশনায় শিক্ষার্থীদের পুষ্টি নিশ্চিত করতে শিক্ষা প্রতিষ্ঠানে অস্বাস্থ্যকর খাদ্য এবং উচ্চ চিনিযুক্ত পানীয়ের বিপণন সীমিত করার কথা বলা হয়েছে। এর পরিবর্তে শিক্ষা প্রতিষ্ঠানে স্বাস্থ্যসম্মত বিকল্পসহ ‘হেলদি ক্যান্টিন’ স্থাপনের পরামর্শ দেওয়া হয়েছে। নির্দেশনায় বলা হয়েছে, ক্যান্টিন বা সরবরাহকারীর খাবারে স্বল্প লবণ, চিনি এবং ট্রান্স-ফ্যাটমুক্ত খাবার নিশ্চিত করতে হবে। এছাড়া, সরকারি সভাগুলোতেও এখন থেকে ক্যাটারিংয়ে তাজা ফল, বাদাম ও স্বাস্থ্যকর স্ন্যাক্স সরবরাহ করতে হবে। শিক্ষার্থীদের শারীরিক সক্ষমতা বৃদ্ধিতে প্রতিদিন কমপক্ষে ৩০ মিনিট মাঝারি থেকে উচ্চমাত্রার শারীরিক কার্যক্রম নিশ্চিত করার নির্দেশ দেওয়া হয়েছে। যেসব প্রতিষ্ঠানে খেলার মাঠ নেই, সেখানে ইনডোর কার্যক্রমের ব্যবস্থা নিতে বলা হয়েছে। এছাড়া শিশুদের জন্য সাঁতার শেখানোর উদ্যোগ গ্রহণ এবং কর্মীদের জন্য প্রতি ঘণ্টায় ডেস্ক-ভিত্তিক স্ট্রেচিং ব্যায়াম প্রবর্তনের কথা উল্লেখ করা হয়েছে। নির্দেশনায় সরকারি অফিস ও শিক্ষা প্রতিষ্ঠানে নারী, শিশু, প্রতিবন্ধী ও বয়স্ক বান্ধব সিঁড়ি এবং র‌্যাম্পসহ অবকাঠামো ডিজাইন নিশ্চিত করতে বলা হয়েছে। পাশাপাশি লিফট ব্যবহারের পরিবর্তে সিঁড়ি ব্যবহার, সাইক্লিং এবং দীর্ঘক্ষণ বসে না থাকার মতো স্বাস্থ্যবান্ধব জীবনাচার উৎসাহিত করতে সচেতনতা বৃদ্ধির তাগিদ দেওয়া হয়েছে। মাউশি জানিয়েছে, এই নির্দেশনাসমূহ অবিলম্বে কার্যকর করতে হবে। প্রতিটি প্রতিষ্ঠানকে তাদের গৃহীত কার্যক্রমের নিয়মিত বাস্তবায়ন প্রতিবেদন মাধ্যমিক ও উচ্চ শিক্ষা অধিদপ্তরের বিশেষ শিক্ষা শাখায় প্রেরণের জন্য নির্দেশ দেওয়া হয়েছে। মাউশির পরিচালক (মাধ্যমিক) প্রফেসর ড. খান মইনুদ্দিন আল মাহমুদ সোহেল বলেন, সরকারের এই উদ্যোগের ফলে নতুন প্রজন্মের মধ্যে অসংক্রামক রোগের ঝুঁকি কমে আসবে। পাশাপাশি একটি সুস্থ-সবল জাতি গঠনে এটি সহায়ক ভূমিকা পালন করবে। বিডি প্রতিদিন\/জুনাইদ","url":"https:\/\/www.bd-pratidin.com\/national\/2026\/01\/26\/1209508","date":1769427298000,"language":"bn","token_count":353,"source":"Bangladesh Pratidin"}
{"title":"ট্রাম্পকে পাত্তা না দিয়ে নিজের অবস্থানে অনড় কানাডার প্রধানমন্ত্রী","body":"মার্কিন প্রেসিডেন্ট ডোনাল্ড ট্রাম্পকে পাত্তাই দিলেন না কানাডার প্রধানমন্ত্রী মার্ক কার্নি। তিনি সুইজারল্যান্ডের দাভোসে বিশ্ব অর্থনৈতিক ফোরামে ‘অসংযমী পরাশক্তি’ নিয়ে নিজ বক্তব্যে অটল থাকার কথা স্পষ্টভাবে জানিয়েছেন। মার্কিন অর্থমন্ত্রী স্কট বেসেন্ট দাবি করেছিলেন, ডোনাল্ড ট্রাম্পের সঙ্গে ফোনালাপে কার্নি তার আগের অবস্থান থেকে পিছু হটেছেন। তবে সেই দাবি সরাসরি নাকচ করে দিয়েছেন কানাডার প্রধানমন্ত্রী। মঙ্গলবার সাংবাদিকদের সঙ্গে আলাপকালে কার্নি ট্রাম্পের সঙ্গে ফোনালাপের বিষয়টি নিশ্চিত করেন। তিনি বলেন, “একদম স্পষ্ট করে বলছি এবং আমি প্রেসিডেন্টকেও (ট্রাম্প) এটা বলেছি যে, দাভোসে আমি যা বলেছি, তা জেনেশুনেই বলেছি এবং সেটাই বুঝিয়েছি।” এর আগে সোমবার ফক্স নিউজকে দেওয়া এক সাক্ষাৎকারে মার্কিন অর্থমন্ত্রী দাবি করেন, ট্রাম্পের সঙ্গে ফোনালাপে কার্নি তার দাভোস বক্তব্যের কিছু অংশ সংশোধন বা প্রত্যাহার করে নিয়েছেন।” দাভোসে কানাডার প্রধানমন্ত্রীর বক্তব্য বিশ্বজুড়ে শিরোনাম হয়েছিল। সেখানে তিনি যুদ্ধপরবর্তী বিশ্বব্যবস্থায় ‘ফাটল’ ধরানোর জন্য নাম উল্লেখ না করে মার্কিন প্রেসিডেন্টের সমালোচনা করেছিলেন। পরদিন ট্রাম্প তার ভাষণে পাল্টা জবাব দিয়ে বলেছিলেন, “যুক্তরাষ্ট্রের কারণেই কানাডা টিকে আছে।” মঙ্গলবার অটোয়ায় সাংবাদিকদের সঙ্গে কানাডার প্রধানমন্ত্রী মার্কিন অর্থমন্ত্রীর দাবি প্রত্যাখ্যান করেন। তিনি জানান, সোমবার মার্কিন প্রেসিডেন্টই তাকে ফোন করেছিলেন এবং তাদের মধ্যে ইউক্রেন, ভেনেজুয়েলা, আর্কটিক নিরাপত্তা এবং চীনের সঙ্গে কানাডার সাম্প্রতিক বাণিজ্য চুক্তিসহ নানা বিষয়ে ‘খুব ভালো আলোচনা’ হয়েছে। এছাড়া কানাডা-মেক্সিকো-যুক্তরাষ্ট্র বাণিজ্য চুক্তি ‘ইউএসএমসিএ’ নিয়েও তাদের মধ্যে কথা হয়েছে। কার্নি বলেন, “দাভোসে আমার ভাষণে স্পষ্ট করে বলেছি যে, মার্কিন বাণিজ্য নীতিতে যে পরিবর্তন ট্রাম্প এনেছেন, কানাডাই প্রথম দেশ হিসেবে সেটি বুঝতে পেরেছে এবং আমরা সেই অনুযায়ী সাড়া দিচ্ছি।” পরবর্তীতে হাউস অব কমন্সে বাণিজ্য আলোচনা নিয়ে কথা বলার সময় কার্নি জানান, আগামী কয়েক সপ্তাহের মধ্যে ইউএসএমসিএ’ পর্যালোচনা শুরু হবে। সংসদকে কার্নি বলেন, “বিশ্ব বদলে গেছে। ওয়াশিংটন বদলে গেছে। যুক্তরাষ্ট্রে এখন স্বাভাবিক বলতে প্রায় কিছুই নেই। এটাই সত্য।” এদিকে, ফক্স নিউজকে দেওয়া সাক্ষাৎকারে মার্কিন অর্থমন্ত্রী চীনের সঙ্গে বাণিজ্য আলোচনা করার জন্য কানাডার সমালোচনা করেছেন। তিনি বলেন, “কানাডা যুক্তরাষ্ট্রের ওপর নির্ভরশীল। পূর্ব-পশ্চিম বাণিজ্যের চেয়ে উত্তর-দক্ষিণ (যুক্তরাষ্ট্র-কানাডা) বাণিজ্যের গুরুত্ব অনেক বেশি।” মার্কিন অর্থমন্ত্রী আরও বলেন, “কানাডার প্রধানমন্ত্রীর উচিত তার গ্লোবালিস্ট এজেন্ডা বাদ দিয়ে দেশের জনগণের জন্য যা ভালো তা করা।” এই মন্তব্যগুলো এমন সময়ে এল যখন ট্রাম্প কানাডাকে ১০০ শতাংশ শুল্ক আরোপের হুমকি দিয়েছেন, যদি কানাডা চীনা পণ্যগুলোকে শুল্ক ফাঁকি দিয়ে যুক্তরাষ্ট্রে প্রবেশের সুযোগ করে দেয়। কানাডা ও চীনের মধ্যকার চুক্তি অনুসারে, চীন কানাডীয় ক্যানোলা তেলের ওপর শুল্ক ৮৫ শতাংশ থেকে কমিয়ে ১৫ শতাংশ করেছে। বিনিময়ে কানাডা সীমিত সংখ্যক চীনা বৈদ্যুতিক গাড়ির ওপর ১০০ শতাংশ শুল্ক কমিয়ে মাত্র ৬.১ শতাংশ করবে। কার্নি দাবি করেন, কানাডা চীনের সঙ্গে কোনও মুক্ত বাণিজ্য চুক্তি করছে না এবং এ ধরনের কথা কখনও বিবেচনাও করা হয়নি। ট্রাম্পের শুল্ক হুমকির বিষয়ে তিনি বলেন, এটি সম্ভবত ‘ইউএসএমসিএ’ চুক্তি নিয়ে আলোচনার আগে একটি চাপের কৌশল মাত্র। সূত্র: বিবিসি, সিবিসি বিডি প্রতিদিন\/একেএ","url":"https:\/\/www.bd-pratidin.com\/international-news\/2026\/01\/28\/1210284","date":1769596156000,"language":"bn","token_count":417,"source":"Bangladesh Pratidin"}
{"title":"পূর্বাচল নতুন শহরে রাদওয়ান-আজমিনার প্লট বরাদ্দ বাতিল","body":"রাজধানীর পূর্বাচল নতুন শহর প্রকল্পে ১০ কাঠা সরকারি প্লট বরাদ্দ নেওয়ার অভিযোগে দুদকের করা মামলায় ক্ষমতাচ্যুত প্রধানমন্ত্রী ফ্যাসিস্ট শেখ হাসিনার ছোট বোন শেখ রেহানার ছেলে রাদওয়ান মুজিব সিদ্দিক ও মেয়ে আজমিনা সিদ্দিকের নামে পূর্বাচল নতুন শহর প্রকল্পে ১০ কাঠা সরকারি প্লট বরাদ্দ বাতিল করেছেন আদালত। পূর্বাচল নতুন শহর তারা পৃথকভাবে ১০ কাঠা করে প্লট বরাদ্দ পেয়েছিলেন। ক্ষমতার অপব্যবহার করে রাজধানীর পূর্বাচল নতুন শহর প্রকল্পে ১০ কাঠা সরকারি প্লট বরাদ্দ নেওয়ার অভিযোগে দুদকের পৃথক দুই মামলার রায়ে এ আদেশ দেন আদালত। মামলায় রাদওয়ান-আজমিনার সাত বছরের কারাদণ্ড ও ১ লাখ টাকা জরিমানার আদেশ দিয়েছেন আদালত। জরিমানা অনাদায়ে তাকে আরো ছয় মাসের কারাভোগ করতে হবে। সোমবার ঢাকার বিশেষ জজ আদালত-৪-এর বিচারক রবিউল আলম এ রায় ঘোষণা করেন। রাদওয়ানের মামলার বিবরণে জানা যায়, ক্ষমতার অপব্যবহার ও অনিয়মের মাধ্যমে পূর্বাচল নতুন শহর প্রকল্পে ১০ কাঠা প্লট বরাদ্দ নেওয়ার অভিযোগে গত বছরের ১৩ জানুয়ারি রাদওয়ান মুজিব সিদ্দিকের বিরুদ্ধে মামলা করেন দুর্নীতি দমন কমিশনের (দুদক) সহকারী পরিচালক এস. এম. রাশেদুল হাসান। ওই মামলায় টিউলিপ রিজওয়ানা সিদ্দিক ও শেখ হাসিনাসহ মোট ১৬ জনকে আসামি করা হয়। তদন্ত শেষে একই বছরের ১০ মার্চ মামলার তদন্তকারী কর্মকর্তা দুদকের সহকারী পরিচালক এস. এম. রাশেদুল হাসান ১৮ জনের বিরুদ্ধে আদালতে চার্জশিট দাখিল করেন। এ মামলায় আদালতে ২৮ জন সাক্ষী সাক্ষ্য প্রদান করেন। আজমিনার মামলার অভিযোগ থেকে জানা যায়, ক্ষমতার অপব্যবহার ও অনিয়মের মাধ্যমে পূর্বাচল নতুন শহর প্রকল্পে ১০ কাঠা প্লট বরাদ্দ নেওয়ার অভিযোগে গত বছরের ১৩ জানুয়ারি আজমিনা সিদ্দিকের বিরুদ্ধে মামলা করেন দুদকের সহকারী পরিচালক আফনান জান্নাত কেয়া। মামলায় টিউলিপ ও শেখ হাসিনাসহ ১৬ জনকে আসামি করা হয়। তদন্ত শেষে গত বছরের ১০ মার্চ আরো দুই আসামিসহ মোট ১৮ জনের বিরুদ্ধে আদালতে চার্জশিট দাখিল করেন আফনান জান্নাত কেয়া। মামলার বিচার চলাকালে ৩১ জন সাক্ষী আদালতে সাক্ষ্য প্রদান করেন। এর আগে গত বছরের ৩১ জুলাই ঢাকার বিশেষ জজ আদালত-৪ এর বিচারক রবিউল আলম দুই মামলার আসামিদের বিরুদ্ধে অভিযোগ গঠন করে বিচার শুরুর আদেশ দেন। বিডি-প্রতিদিন\/বাজিত","url":"https:\/\/www.bd-pratidin.com\/national\/2026\/02\/02\/1212263","date":1770025474000,"language":"bn","token_count":302,"source":"Bangladesh Pratidin"}
{"title":"যুক্তরাষ্ট্রের সব ঘাঁটি ইরানের মিসাইলের ডগায়: আইআরজিসি","body":"ইরানের ইসলামি বিপ্লবী গার্ড বাহিনীতে (আইআরজিসি) নিযুক্ত দেশটির সর্বোচ্চ নেতার আয়াতুল্লাহ আলি খামেনির প্রতিনিধি আবদুল্লাহ হাজি সাদেকি কঠোর হুঁশিয়ারি দিয়েছেন। তিনি বলেছেন, মধ্যপ্রাচ্যে অবস্থিত সমস্ত মার্কিন সামরিক ঘাঁটি এবং তাদের আঞ্চলিক মিত্ররা এখন ইরানের সশস্ত্র বাহিনীর নাগালের মধ্যে রয়েছে। কোমে এক অনুষ্ঠানে বক্তব্য রাখার সময় তিনি জানান, ইরানের বিরুদ্ধে যেকোনো নতুন আগ্রাসন চালানো হলে তার বিধ্বংসী জবাব দেওয়া হবে। বর্তমানে ইরানের সামরিক বাহিনী যুদ্ধের জন্য সম্পূর্ণ প্রস্তুত। তাদের আঙুল এখন ট্রিগারেই রাখা রয়েছে। স্থল ও সমুদ্র উভয় পথেই আমেরিকান স্বার্থে আঘাত হানার সক্ষমতা ইরান অর্জন করেছে বলে তিনি দাবি করেন। সম্প্রতি মার্কিন প্রেসিডেন্ট ডোনাল্ড ট্রাম্পের পারমাণবিক স্থাপনায় হামলা এবং যুদ্ধজাহাজ মোতায়েনের হুমকির প্রেক্ষিতে এই কড়া প্রতিক্রিয়া জানালো তেহরান। গত বছর ইরানের তিনটি পারমাণবিক স্থাপনায় মার্কিন বোমা হামলার ঘটনার পর পরিস্থিতি আরও উত্তপ্ত হয়ে ওঠে। সাদেকি অভিযোগ করেন, ট্রাম্প প্রশাসন ইরানের অভ্যন্তরীণ অস্থিরতাকে উসকে দিয়ে ফায়দা লোটার চেষ্টা করছে। তিনি আরও বলেন, বিদেশি মদতপুষ্ট দাঙ্গার মাধ্যমে ইরানকে অস্থিতিশীল করার যে পরিকল্পনা নেওয়া হয়েছিল তা ব্যর্থ হয়েছে। তার মতে ইরানের মূল শক্তি কেবল সামরিক সরঞ্জামে নয় বরং দেশটির জনগণ এবং নেতৃত্বের মধ্যকার অবিচ্ছেদ্য বন্ধনের মাঝে নিহিত। মার্কিন সামরিক কমান্ডাররা ট্রাম্পকে ইরানের বিরুদ্ধে সরাসরি যুদ্ধে জড়ানোর ঝুঁকি সম্পর্কে সতর্ক করেছেন বলেই ওয়াশিংটন বর্তমানে পিছপা হচ্ছে বলে তিনি মন্তব্য করেন। সূত্র: প্রেস টিভি বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/01\/30\/1211151","date":1769784707000,"language":"bn","token_count":201,"source":"Bangladesh Pratidin"}
{"title":"শান্তিচুক্তি বাস্তবায়নে ইউক্রেনকে দনবাস ছাড়তেই হবে: রাশিয়া","body":"সংযুক্ত আরব আমিরাতে যুক্তরাষ্ট্র ও ইউক্রেনের কর্মকর্তাদের মধ্যে গুরুত্বপূর্ণ আলোচনা শুরুর আগেই নিজেদের অবস্থান আবারও স্পষ্ট করেছে রাশিয়া। মস্কো বলছে, শান্তিচুক্তি কার্যকর করতে হলে ইউক্রেনের সেনাবাহিনীকে অবশ্যই দেশটির পূর্বাঞ্চলীয় দনবাস অঞ্চল থেকে সরে যেতে হবে। এ বিষয়ে কোনো ধরনের ছাড় দেওয়ার সুযোগ নেই। শুক্রবার ক্রেমলিনের মুখপাত্র দিমিত্রি পেসকভ সাংবাদিকদের বলেন, ‘রাশিয়ার অবস্থান একেবারেই স্পষ্ট। ইউক্রেন ও তাদের সশস্ত্র বাহিনীকে দনবাস ছাড়তে হবে। সেখান থেকে সেনা প্রত্যাহার করতে হবে। এটি শান্তিচুক্তির জন্য অত্যন্ত গুরুত্বপূর্ণ শর্ত।’ প্রায় চার বছর ধরে চলা রাশিয়া-ইউক্রেন যুদ্ধে দনবাস অঞ্চলের বড় একটি অংশ ইতোমধ্যে রাশিয়ার দখলে রয়েছে। ওই অঞ্চলগুলোতে বিতর্কিত নির্বাচন আয়োজন করেছিলেন রুশ প্রেসিডেন্ট ভ্লাদিমির পুতিন। পরে সেগুলোকে রাশিয়ার সঙ্গে সংযুক্ত করার ঘোষণা দেন। তবে যুক্তরাষ্ট্র, জাতিসংঘসহ বিশ্বের অধিকাংশ দেশই এই সংযুক্তিকে স্বীকৃতি দেয়নি। আন্তর্জাতিক মহলে এসবকে অবৈধ দখল হিসেবেই দেখা হচ্ছে। এর আগে বৃহস্পতিবার মার্কিন প্রেসিডেন্ট ডোনাল্ড ট্রাম্পের জ্যেষ্ঠ দূত স্টিভ উইটকফের সঙ্গে বৈঠক করেন ইউক্রেনের প্রেসিডেন্ট ভলোদিমির জেলেনস্কি। বৈঠক শেষে জেলেনস্কি বলেন, রাশিয়ার দখলে থাকা ভূখণ্ডের ভবিষ্যৎই এখন যুদ্ধবিরতি চুক্তির পথে সবচেয়ে বড় বাধা। তবে বৈঠকের বিস্তারিত জানাতে অস্বীকৃতি জানান উইটকফ। তবে তিনি স্বীকার করেন, ‘আলোচনা একটি মাত্র ইস্যুতে এসে আটকে আছে।’ দীর্ঘ এই যুদ্ধে ইতোমধ্যে কয়েক হাজার মানুষ প্রাণ হারিয়েছেন, ঘরবাড়ি হারিয়ে বাস্তুচ্যুত হয়েছেন আরও অনেকে। যুক্তরাষ্ট্র ও ইউরোপীয় দেশগুলোর সহায়তায় ইউক্রেন নিজের ভূখণ্ড রক্ষার চেষ্টা চালিয়ে যাচ্ছে। তারপরও দনবাসের আরও কিছু এলাকা দখলে নিতে ধীরে ধীরে অগ্রসর হচ্ছে রুশ বাহিনী। দনবাস ইস্যুতে এই একই মতবিরোধের কারণে গত বছরও শান্তিচুক্তির সম্ভাবনা বাস্তবে রূপ নেয়নি। সূত্র: সিবিএস, গালফ নিউজ বিডি-প্রতিদিন\/এমই","url":"https:\/\/www.bd-pratidin.com\/international-news\/2026\/01\/23\/1208396","date":1769184570000,"language":"bn","token_count":236,"source":"Bangladesh Pratidin"}
{"title":"জুলাই সনদ বাস্তবায়ন হবে কি না সে সিদ্ধান্ত জনগণের: খাদ্য উপদেষ্টা","body":"‘আগামী পাঁচ বছর কিংবা পরবর্তী সময়ে দেশ কীভাবে পরিচালিত হবে এবং জুলাই সনদের সিদ্ধান্ত যথাযথভাবে বাস্তবায়ন করা হবে কি না সে সিদ্ধান্ত জনগণকেই ভোটের মাধ্যমে নিতে হবে।’ মঙ্গলবার দুপুরে বাগেরহাটের খানজাহান আলী দরগা মাঠে আয়োজিত জাতীয় সংসদ নির্বাচন ও গণভোট উপলক্ষে প্রচার ও উদ্বুদ্ধকরণ সুধী সমাবেশে এসব কথা বলেন খাদ্য ও জাতীয় ভূমি মন্ত্রণালয়ের উপদেষ্টা আলী ইমাম মজুমদার। বাগেরহাটের জেলা প্রশাসক গোলাম মোহাম্মদ বাতেনের সভাপতিত্বে অনুষ্ঠিত ওই সুধী সমাবেশে আরও বক্তব্য রাখেন পুলিশ সুপার মো. হাসান চৌধুরী, জেলা নির্বাচন অফিসার মোহাম্মদ আবু আনসার এবং জেলা তথ্য অফিসের উপপরিচালক মইনুল ইসলাম। সমাবেশের আগে জেলা তথ্য অফিসের সহযোগিতায় খানজাহান আলী দরগা মাঠে সাধারণ মানুষের মাঝে ভোটার সচেতনতা বৃদ্ধির লক্ষ্যে ক্যারাভ্যান ভোটের গাড়ির মাধ্যমে প্রামাণ্যচিত্র প্রদর্শন করা হয়। বিডি-প্রতিদিন\/মাইনুল","url":"https:\/\/www.bd-pratidin.com\/national\/2026\/01\/20\/1207069","date":1768908733000,"language":"bn","token_count":116,"source":"Bangladesh Pratidin"}
{"title":"বদলে যাচ্ছে র‍্যাবের নাম, আদেশ শিগগিরই","body":"র‍্যাপিড অ্যাকশন ব্যাটালিয়ন-র‍্যাবের নাম পরিবর্তনের সিদ্ধান্ত নিয়েছে অন্তর্বর্তী সরকার। দেশের এই এলিট বাহিনীর নতুন নাম হবে ‘স্পেশাল ইন্টারভেনশন ফোর্স (এসআইএফ)’। দ্রুত সময়ের মধ্যেই এ বিষয়ে সরকারি আদেশ জারি করা হবে। মঙ্গলবার সচিবালয়ে আইনশৃঙ্খলা–সংক্রান্ত কোর কমিটির বৈঠক শেষে সাংবাদিকদের এ তথ্য জানান স্বরাষ্ট্র উপদেষ্টা লেফটেন্যান্ট জেনারেল মো. জাহাঙ্গীর আলম চৌধুরী (অব.)। স্বরাষ্ট্র উপদেষ্টা বলেন, বাহিনীটির কাঠামো, দায়িত্ব ও কার্যক্রম নিয়ে বিস্তারিত পর্যালোচনার পর নাম পরিবর্তনের সিদ্ধান্ত নেওয়া হয়েছে। নতুন নাম অনুযায়ী বাহিনীর পোশাক প্রস্তুতের কাজও চলমান রয়েছে। স্বরাষ্ট্র উপদেষ্টা জানান, র‍্যাব গঠনের একেবারে প্রাথমিক পর্যায়ে বাহিনীটির নাম ছিল র‍্যাপিড অ্যাকশন টিম (র‍্যাট)। পরবর্তীতে র‍্যাপিড অ্যাকশন ব্যাটালিয়ন-র‍্যাব নামে এই বাহিনী কার্যক্রম শুরু করে। ২০০৪ সালে গঠিত র‍্যাব দীর্ঘদিন ধরে সন্ত্রাস, জঙ্গিবাদ ও সংঘবদ্ধ অপরাধ দমনে ভূমিকা রেখে আসছে। ২২ বছর পর এবার এই বাহিনীর নাম পরিবর্তনের মাধ্যমে নতুন পরিচয়ে কার্যক্রম পরিচালনার সিদ্ধান্ত নেওয়া হলো। সংশ্লিষ্টরা বলছেন, নাম পরিবর্তনের পাশাপাশি কাঠামোগত ও কার্যগত দিকেও প্রয়োজনীয় সমন্বয় আনা হবে। বিডি-প্রতিদিন\/বাজিত","url":"https:\/\/www.bd-pratidin.com\/national\/2026\/02\/03\/1212661","date":1770105856000,"language":"bn","token_count":146,"source":"Bangladesh Pratidin"}
{"title":"আবারও কি ফিরছে শীত","body":"অনেক দিন পর শীতের দেখা না পাওয়া মানুষের জন্য নতুন বার্তা দিয়েছে আবহাওয়া অধিদপ্তর। অনেকে ভাবছেন তাহলে কি শীত শেষ হয়ে গেল, এমন প্রশ্নের মুখেই আবহাওয়া অফিস জানিয়েছে, অস্থায়ীভাবে আংশিক মেঘলা আকাশসহ সারা দেশের আবহাওয়া শুষ্ক থাকবে। একই সঙ্গে আগামী পাঁচ দিনে রাত এবং দিনের তাপমাত্রা সামান্য পরিবর্তন হবে। শনিবার ৩১ জানুয়ারি আবহাওয়াবিদ ড. মো. ওমর ফারুকের স্বাক্ষরিত ১২০ ঘণ্টার পূর্বাভাসে বলা হয়েছে, উপমহাদেশীয় উচ্চচাপ বলয়ের বর্ধিতাংশ পশ্চিমবঙ্গ এবং তৎসংলগ্ন এলাকায় অবস্থান করছে। মৌসুমের স্বাভাবিক লঘুচাপ দক্ষিণ বঙ্গোপসাগরে অবস্থান করছে, যার একটি বর্ধিতাংশ উত্তরপূর্ব বঙ্গোপসাগর পর্যন্ত বিস্তৃত। শনিবার সকাল ৯টা থেকে পরবর্তী ২৪ ঘণ্টার পূর্বাভাসে বলা হয়েছে, অস্থায়ীভাবে আংশিক মেঘলা আকাশসহ সারা দেশের আবহাওয়া শুষ্ক থাকতে পারে। শেষরাত থেকে সকাল পর্যন্ত কোথাও কোথাও হালকা থেকে মাঝারি ধরনের কুয়াশা পড়ার সম্ভাবনা রয়েছে। রাত এবং দিনের তাপমাত্রা প্রায় অপরিবর্তিত থাকবে। রবিবার ১ ফেব্রুয়ারি থেকে পরবর্তী ২৪ ঘণ্টার পূর্বাভাসে বলা হয়েছে, অস্থায়ীভাবে আংশিক মেঘলা আকাশসহ সারা দেশের আবহাওয়া শুষ্ক থাকতে পারে। রাত এবং দিনের তাপমাত্রা অপরিবর্তিত থাকতে পারে। সোমবার ২ ফেব্রুয়ারি থেকে রাতের তাপমাত্রা সামান্য বাড়তে পারে, দিনের তাপমাত্রা প্রায় অপরিবর্তিত থাকবে। মঙ্গলবার ৩ ফেব্রুয়ারি রাত এবং দিনের তাপমাত্রা সামান্য বাড়ার সম্ভাবনা রয়েছে। বুধবার ৪ ফেব্রুয়ারি রাত এবং দিনের তাপমাত্রা প্রায় অপরিবর্তিত থাকার পূর্বাভাস দেওয়া হয়েছে। আবহাওয়া অধিদপ্তর আরও জানিয়েছে, আগামী পাঁচ দিনের শেষের দিকে রাত এবং দিনের তাপমাত্রা কমতে পারে। দেশের বিভিন্ন স্থানে শীতের এই নতুন ধাক্কা কিছুটা তাপমাত্রার স্বাভাবিক পার্থক্য বাড়াবে এবং আবহাওয়ায় পরিবর্তন আনবে। বিডি প্রতিদিন\/আশিক","url":"https:\/\/www.bd-pratidin.com\/national\/2026\/01\/31\/1211427","date":1769853480000,"language":"bn","token_count":226,"source":"Bangladesh Pratidin"}
{"title":"বেলুচিস্তানে ৪০ ঘণ্টার নিরাপত্তা অভিযানে ১৪৫ বিচ্ছিন্নতাবাদী নিহত","body":"পাকিস্তানের দক্ষিণ-পশ্চিমাঞ্চলীয় প্রদেশ বেলুচিস্তানে বিচ্ছিন্নতাবাদীদের সমন্বিত হামলার জবাবে বড় ধরনের পাল্টা অভিযান চালিয়েছে দেশটির নিরাপত্তা বাহিনী। গত ৪০ ঘণ্টায় নিরাপত্তা বাহিনীর অভিযানে অন্তত ১৪৫ জন সশস্ত্র বিদ্রোহী নিহত হয়েছে বলে দাবি করেছেন বেলুচিস্তানের মুখ্যমন্ত্রী সরফরাজ বুগতি। রবিবার (১ ফেব্রুয়ারি) কোয়েটায় এক সংবাদ সম্মেলনে তিনি এই তথ্য নিশ্চিত করেন। খবর ডনের। এর আগে গত শনিবার (৩১ জানুয়ারি) ভোররাত থেকে বেলুচিস্তানের কোয়েটা, গোয়াদর, মাস্টুং এবং নুশকিসহ অন্তত ১২টি স্থানে একযোগে হামলা চালায় বিচ্ছিন্নতাবাদীরা। মুখ্যমন্ত্রী জানান, সন্ত্রাসীরা কোয়েটার উচ্চ-নিরাপত্তা বলয়ে ঢুকে জিম্মি করার পরিকল্পনা করেছিল। যা সময়মতো নস্যাৎ করে দেওয়া হয়েছে। এই সংঘাতে ১৭ জন আইনশৃঙ্খলা রক্ষাকারী বাহিনীর সদস্য (পুলিশ, এফসি ও নেভি সদস্য) এবং নারী ও শিশুসহ অন্তত ৩১ জন সাধারণ নাগরিক নিহত হয়েছেন। পাকিস্তান সরকার বেলুচিস্তানে সক্রিয় এই সন্ত্রাসী গোষ্ঠীগুলোকে ‘ফিতনা-আল-হিন্দুস্তান’ হিসেবে আখ্যায়িত করেছে। পাকিস্তানি কর্মকর্তাদের দাবি, ভারতের গোয়েন্দা সংস্থা ‘র’-এর সরাসরি নির্দেশ ও মদদে এই হামলা চালানো হয়েছে। যদিও ভারত বরাবরই এই ধরনের অভিযোগ অস্বীকার করে আসছে। মুখ্যমন্ত্রী সরফরাজ বুগতি বলেন, যখনই পাকিস্তানের অর্থনীতি ঘুরে দাঁড়ানোর চেষ্টা করে, তখনই ভারতের নির্দেশে এ ধরনের হামলা চালিয়ে দেশকে অস্থিতিশীল করার চেষ্টা করা হয়। বিচ্ছিন্নতাবাদী সংগঠন বিএলএ এই হামলার দায় স্বীকার করেছে। তাদের সঙ্গে কোনো আলোচনার সম্ভাবনা নাকচ করে দিয়ে মুখ্যমন্ত্রী বলেন, আমরা এক সেকেন্ডের জন্যও ছাড় দিতে প্রস্তুত নই। পাকিস্তানের এক ইঞ্চি জমিও তাদের ভাঙতে দেওয়া হবে না। তিনি আরও জানান, অনেক সন্ত্রাসী বেসামরিক নাগরিকদের ‘হিউম্যান শিল্ড’ বা ঢাল হিসেবে ব্যবহার করায় অভিযানে কিছুটা সময় লেগেছে। বর্তমানে পরিস্থিতি নিয়ন্ত্রণে রয়েছে। পুরো প্রদেশে অতিরিক্ত নিরাপত্তা বলয় তৈরি করা হয়েছে। বেলুচিস্তানে এই ভয়াবহ সন্ত্রাসী হামলার তীব্র নিন্দা জানিয়েছে যুক্তরাষ্ট্র, ইরান, ইউরোপীয় ইউনিয়ন ও ফ্রান্স। ঢাকায় নিযুক্ত মার্কিন রাষ্ট্রদূত ও ইরানের দূতাবাস থেকে পাঠানো পৃথক বিবৃতিতে নিহতদের পরিবারের প্রতি সমবেদনা জানানো হয়েছে। সন্ত্রাসবাদের বিরুদ্ধে লড়াইয়ে পাকিস্তানের পাশে থাকার প্রতিশ্রুতি পুনর্ব্যক্ত করা হয়েছে। সূত্র: ডন বিডি প্রতিদিন\/নাজিম","url":"https:\/\/www.bd-pratidin.com\/international-news\/2026\/02\/02\/1212189","date":1770003652000,"language":"bn","token_count":281,"source":"Bangladesh Pratidin"}
{"title":"রাক্ষসে সাদনিমা","body":"প্রথমবারের মতো বড়পর্দায় অভিনয় করতে দেখা যাবে অভিনেত্রী সাদনিমা বিনতে নোমানকে। চিত্রনায়ক সিয়াম আহমেদের সঙ্গে দেখা যাবে তাকে। জানা গেছে, ‘রাক্ষস’ সিনেমায় একটি গুরুত্বপূর্ণ চরিত্রে দেখা যাবে সাদনিমাকে। চলতি মাসের শুরুতেই শ্রীলঙ্কায় পাড়ি জমিয়েছে সিনেমাটির শুটিং ইউনিট। কিছুদিন আগেই শ্রীলঙ্কায় নিজের অংশের শুটিং শেষ করে দেশে ফিরেছেন সাদনিমা। জানা গেছে, শ্রীলঙ্কায় দৃশ্যধারণের পর ৩০ জানুয়ারি পুরো টিমের দেশে ফেরার কথা রয়েছে। এ সিনেমায় প্রথমবারের মতো জুটি বেঁধেছেন সিয়াম আহমেদ ও সুস্মিতা চ্যাটার্জি। সবকিছু ঠিক থাকলে আসন্ন ঈদুল ফিতরে মুক্তি পাবে ‘রাক্ষস’। পরিচালনায় মেহেদি হাসান হৃদয়।","url":"https:\/\/www.bd-pratidin.com\/entertainment-news\/2026\/01\/23\/1208043","date":1769104800000,"language":"bn","token_count":85,"source":"Bangladesh Pratidin"}
{"title":"জাপানে ভারি তুষারপাতে ৩০ জনের প্রাণহানি","body":"জাপানে তীব্র তুষারঝড়ে স্থবির হয়ে পড়েছে জনজীবন। মাত্রাতিরিক্ত তুষার ঝড়ে এখন পর্যন্ত প্রায় ৩০ জনের মৃত্যুর খবর পাওয়া গেছে। মঙ্গলবার কর্মকর্তারা জানিয়েছেন, নিহতের মধ্যে ৯১ বছর বয়সী এক বৃদ্ধাও রয়েছেন। তিনি তার বাড়ির বাইরে তিন মিটার উঁচু তুষারপাতের নিচে পড়ে ছিলেন। কেন্দ্রীয় সরকার আওমোরির বাসিন্দাদের সাহায্য করার জন্য সেনা মোতায়েন করেছে। সবচেয়ে বেশি ক্ষতিগ্রস্ত এই প্রত্যন্ত অঞ্চলে ৪.৫ মিটার (১৫ ফুট) পর্যন্ত তুষারপাত রয়েছে। দেশটির প্রধানমন্ত্রী সানে তাকাইচি মঙ্গলবার সকালে মন্ত্রিপরিষদ পর্যায়ের একটি বিশেষ বৈঠক করে মৃত্যু ও দুর্ঘটনা রোধে মন্ত্রীদের যথাসাধ্য চেষ্টা করার নির্দেশ দিয়েছেন। সাম্প্রতিক সপ্তাহগুলোতে জাপান সাগর উপকূলে তীব্র ঠান্ডা বাতাসের প্রভাবে ভারী তুষারপাত হয়েছে, কিছু এলাকায় স্বাভাবিকের চেয়ে দ্বিগুণেরও বেশি তুষারপাত দেখা গেছে। অগ্নিনির্বাপণ ও দুর্যোগ ব্যবস্থাপনা সংস্থার মতে, ২০ জানুয়ারি থেকে মঙ্গলবার পর্যন্ত ভারি তুষারপাতের ফলে ৩০ জন মারা গেছেন। স্থানীয় একজন পুলিশ কর্মকর্তা নাম প্রকাশ না করার শর্তে এএফপিকে জানিয়েছেন, তাদের মধ্যে ৯১ বছর বয়সী কিনা জিনও ছিলেন, যার মৃতদেহ আওমোরির আজিগাসাওয়ায় তার বাড়িতে তুষারপাতের নিচে পাওয়া গেছে। পুলিশ ধারণা করছে, তার ছাদ থেকে তুষার তার ওপর গিয়ে পড়ে। কর্মকর্তা জানিয়েছেন, শ্বাসরোধে তার মৃত্যু হয়েছে। তার শরীরের পাশে একটি অ্যালুমিনিয়াম বেলচা পাওয়া গেছে। কর্মকর্তা এএফপিকে জানিয়েছেন, ‘উষ্ণতা বাড়ার সঙ্গে সঙ্গে জমে থাকা তুষার গলে পড়ে। এটি তুষারের আয়তন এবং তাপমাত্রার ওপর নির্ভর করে। ছাদের নিচে একটি বিপজ্জনক জায়গা।’ আওমোরির গভর্নর সোইচিরো মিয়াশিতা সোমবার বলেছেন, তিনি জাপানের সামরিক বাহিনীকে দুর্যোগ ত্রাণ প্রদানের জন্য বলেছেন। তিনি জানিয়েছেন, তিনি সেনাদের এই অঞ্চলের বয়স্কদের সাহায্য করতে বলেছেন, যারা একা থাকেন এবং তুষার পরিষ্কারের জন্য সাহায্যের প্রয়োজন। গভর্নর আরো বলেন, ‘আঞ্চলিক রাজধানী আওমোরি শহরের মাটিতে ১.৮ মিটার পর্যন্ত উঁচু তুষারপাতের দেয়াল তৈরি রয়েছে। রাস্তা এবং ঘরবাড়ি থেকে তুষার পরিষ্কার করার সময় স্থানীয় কর্মীরা চাপা পড়েছিলেন। সূত্র: এএফপি, আরব নিউজ, জাপান নিউজ বিডি প্রতিদিন\/এএম","url":"https:\/\/www.bd-pratidin.com\/international-news\/2026\/02\/03\/1212620","date":1770095089000,"language":"bn","token_count":274,"source":"Bangladesh Pratidin"}
{"title":"আত্মসমর্পণ করলেন মৃত্যুদণ্ডপ্রাপ্ত আসামি আবুল কালাম আজাদ","body":"ট্রাইব্যুনালে আত্মসমর্পণ করেছেন মানবতাবিরোধী অপরাধের দায়ে মৃত্যুদণ্ডপ্রাপ্ত পলাতক আসামি আবুল কালাম আজাদ। আজ বুধবার সকালে আন্তর্জাতিক অপরাধ ট্রাইব্যুনালে হাজির হয়ে আত্মসমর্পণ করেন তিনি। আবুল কালাম আজাদকে ২০১৩ সালের ২১ জানুয়ারি মৃত্যুদণ্ড দেন আন্তর্জাতিক অপরাধ ট্রাইব্যুনাল। ওই সময় থেকে তিনি পলাতক ছিলেন। ছাত্র-জনতার অভ্যুত্থানে ২০২৪ সালের আগস্টে ক্ষমতাচ্যুত হয় শেখ হাসিনার সরকার। পরে পুনর্গঠন করা হয় ট্রাইব্যুনাল। পরিবর্তিত পরিস্থিতিতে ২০২৫ সালের ৮ জুলাই সাজা স্থগিত চেয়ে স্বরাষ্ট্র মন্ত্রণালয়ে আবেদন করেন আবুল কালাম। একই বছরে ২২ অক্টোবর আবুল কালাম আজাদের সাজা এক বছরের জন্য স্থগিত করে সরকার। তাকে সুপ্রিম কোর্টে আপিল করার আগে আত্মসমর্পণ করতে বলা হয়। এরই ধারাবাহিকতায় ট্রাইব্যুনালে হাজির হয়ে আত্মসমর্পণ করলেন তিনি। তাকে পুলিশ হেফাজতে নেওয়া হয়েছে। আবুল কালাম আজাদের বিরুদ্ধে মুক্তিযুদ্ধকালে ১৪ জনকে হত্যা, তিন নারীকে ধর্ষণ, ৯ জনকে অপহরণ, ১০ জনকে আটক রাখা, পাঁচ বাড়িতে অগ্নিসংযোগ এবং ১৫টি বাড়ির মালামাল লুণ্ঠনের অভিযোগ প্রমাণিত হয়। ৮টি মানবতাবিরোধী অপরাধের মধ্যে ৭টিতেই তিনি দোষী সাব্যস্ত হন। তিনটিতে তার মৃত্যুদণ্ড, ৪টিতে কারাদণ্ড দেওয়ার সুযোগ থাকলেও মৃত্যুদণ্ড দেওয়ার কারণে সেসব অপরাধের বিষয়ে দণ্ডাদেশ দেয়নি ট্রাইব্যুনাল। অপর একটি অভিযোগ প্রসিকিউশন প্রমাণ করতে না পারায় সেটি খারিজ করা হয়। আবুল কালাম আজাদের বিরুদ্ধে ঘোষিত এ রায়ের মধ্য দিয়ে যুদ্ধাপরাধের প্রথম কোনো মামলার রায় ঘোষণা করা হয়। তবে পলাতক থাকায় তাকে ট্রাইব্যুনালে হাজির করা সম্ভব হয়নি। তার বিরুদ্ধে গ্রেফতারি পরোয়ানা জারির আগেই পালিয়ে ভারত হয়ে তিনি পাকিস্তানে চলে যান বলে জানিয়েছিল আইনশৃঙ্খলা বাহিনী। বিডি-প্রতিদিন\/শআ","url":"https:\/\/www.bd-pratidin.com\/national\/2026\/01\/21\/1207401","date":1768981654000,"language":"bn","token_count":219,"source":"Bangladesh Pratidin"}
{"title":"এক দিনে দুইবার ভূমিকম্প অনুভূত, ২৪ ঘণ্টার মধ্যে আফটারশকের সম্ভাবনা","body":"রাজধানী ঢাকাসহ দেশের বিভিন্ন স্থানে ভূমিকম্প অনুভূত হয়েছে। মঙ্গলবার রাত ৯টা ৩৪ মিনিট ও ৯টা ৫১ মিনিটের দিকে এ ভূমিকম্প অনুভূত হয়। দুটো ভূমিকম্পেরই উৎপত্তিস্থল মিয়ানমার। রিখটার স্কেলে দুটি ভূমিকম্পের মাত্রা ছিল যথাক্রমে ৫ দশমিক ৯ ও ৫ দশমিক ২। আবহাওয়া অধিদপ্তরের ভূমিকম্প পর্যবেক্ষেণ কেন্দ্রের সূত্র জানিয়েছে, দেশের অনেক স্থানে এ ভূমিকম্প অনুভূত হয়েছে। কানাডার সাসকাচুয়ান বিশ্ববিদ্যালয়ের আবহাওয়া ও জলবায়ু গবেষক মোস্তফা কামাল পলাশ এক ফেসবুক পোস্টে জানিয়েছেন, আমেরিকান ভূত্বাত্তিক অধিদপ্তর ইউএসজিএসের প্রাপ্ত তথ্য অনুসারে ভূমিকম্পটির মান ছিল ৫ দশমিক ৯ মাত্রার। ভূ-পৃষ্ট থেকে প্রায় ৬৩ কিলোমিটার গভীরে সংঘটিত হয়েছে। এই ভূমিকম্পটি একই ফল্টের ওপরে সংঘটিত হয়েছে, যে ফল্টে ২০২৪ সালে ৭ দশমিক ৫ মাত্রার ভূমিকম্প সংঘটিত হয়েছিল। ফল্টটি খুবই সক্রিয়। ফলে ২৪ ঘণ্টার মধ্যে আফটারশক ভূমিকম্পের আশঙ্কা রয়েছে। এর আগে, ভোরে আরও একটি ভূমিকম্প আঘাত হানে। রিখটার স্কেলে এই ভূমিকম্পের মাত্রা ছিল ৪.১, যা ‘মৃদু’ শ্রেণির ভূমিকম্প হিসেবে বিবেচিত। এর কেন্দ্রস্থল ছিল রাজধানী ঢাকা থেকে ১৭৫ কিলোমিটার দক্ষিণ-পশ্চিমে সাতক্ষীরার কলারোয়া এলাকায়। ভূমিকম্পটির ভৌগোলিক অবস্থান ছিল ২২.৮৪ উত্তর অক্ষাংশ এবং ৮৯.০১ পূর্ব দ্রাঘিমাংশ। বিডি-প্রতিদিন\/শআ","url":"https:\/\/www.bd-pratidin.com\/national\/2026\/02\/04\/1212866","date":1770177242000,"language":"bn","token_count":164,"source":"Bangladesh Pratidin"}
{"title":"গোবিন্দার ‌‘পরকীয়া’ নিয়ে মুখ খুললেন তার স্ত্রী","body":"প্রায় চার দশকের দাম্পত্যজীবন। চলতি বছরের শুরুর দিকে গুঞ্জন ছড়ায়, বলিউড অভিনেতা গোবিন্দা ও তার স্ত্রী সুনীতা আহুজার বনিবনা হচ্ছে না। আদালতে নাকি ডিভোর্সের আবেদনও করেছিলেন গোবিন্দাপত্নী। এর পেছনে অনুঘটক হিসেবে কাজ করেছে তৃতীয় ব্যক্তির উপস্থিতি! এবার বিষয়টি নিয়ে মুখ খুললেন সুনীতা। একটি পডকাস্টে এই বিষয়ে তিনি বলেন, আমি বহুবার সংবাদমাধ্যমে বলেছি, মারাঠি অভিনেত্রীর কথা শুনেছি। কিন্তু আমি কিছু ঘোষণা করিনি। আমি কখনো ওদের একসঙ্গে দেখিনি বা হাতেনাতে ধরতেও পারিনি। তিনি আরও বলেন, গোবিন্দার এখন এসব করার সময় নয়, বরং পরিবারের দিকে আরও বেশি নজর দেওয়া প্রয়োজন। ছেলেমেয়ের ক্যারিয়ার নিয়ে ভাবার সময়। কিন্তু এই সময়েও নানা গুজব শুনি। এখনও পর্যন্ত এই বিষয়ে আমি একটি কথাও বলিনি। কিছু বিশ্বাস করবেন না। আমি সংবাদমাধ্যমকে জানিয়েছি, আমি সব সময় সত্যি বলব। আমি কখনও মিথ্যা কথা বলি না। কয়েক বছর ধরেই নাকি স্ত্রী-সন্তানদের সঙ্গে এক বাড়িতে থাকেন না গোবিন্দা। স্ত্রী যেখানে থাকেন, সেই রাস্তার উল্টো দিকের একটি বাংলোয় থাকেন অভিনেতা। সুনীতা বলেন, আমি চার কক্ষের একটি ফ্ল্যাটে দুই ছেলেমেয়েকে নিয়ে থাকি। জায়গা বেশ ছোট, সেখানে থাকতে আমাদের অসুবিধা হয়। তাই এবার গোবিন্দের কাছে পাঁচ কক্ষের ফ্ল্যাট চেয়েছি। প্রসঙ্গত, ১৯৮৭ সালে গোবিন্দা এবং সুনীতার চার হাত এক হয়। এরপর থেকে ছেলেমেয়েদের নিয়ে ভালোই কাটছিল তাদের সংসারজীবন। শোনা যাচ্ছে, প্রায় ২৫ বছরের ছোট এক অভিনেত্রীর প্রেমে পড়েছেন গোবিন্দা। এরপর থেকেই নাকি এ দম্পতির সংসারে বিচ্ছেদের করুণ সুর বেজে ওঠে। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/11\/03\/1175404","date":1762178566000,"language":"bn","token_count":215,"source":"Bangladesh Pratidin"}
{"title":"কড়াইল বস্তিতে বিএনপির ফ্রি ওয়াই-ফাই চালু","body":"ত্রয়োদশ জাতীয় সংসদ নির্বাচনকে সামনে রেখে ঢাকা-১৭ আসনের কড়াইল বস্তিতে ফ্রি ওয়াই-ফাই সার্ভিস উদ্বোধন করেছে বিএনপি। বুধবার দলটির এই উদ্যোগের উদ্বোধন করেন বিএনপির যুগ্ম মহাসচিব হুমায়ূন কবির। হুমায়ূন কবির বলেন, বিএনপির এই উদ্যোগের ফলে, এখন থেকে কড়াইল বস্তির হাজারো মানুষ ফ্রি ওয়াই-ফাই ব্যবহার করতে পারবেন। পর্যায়ক্রমে এই আসনের অন্যান্য এলাকাকেও এই সেবার আওতায় আনা হবে। আর তাই এই আসনে বিএনপির চেয়ারম্যান তারেক রহমানকে ভোট দিয়ে নির্বাচিত করতে হবে। শুধু তাই নয় তারেক রহমান নির্বাচিত হলে এই এলাকার জীবনমানের উন্নয়ন হবে বলেও প্রতিশ্রুতি দেন এ বিএনপি নেতা। একই সঙ্গে আসন্ন ১২ তারিখ জনগণকে ধানের শীষে ভোট দেওয়ার আহ্বানও জানান। বিডি প্রতিদিন\/আরাফাত","url":"https:\/\/www.bd-pratidin.com\/current-politics\/2026\/02\/04\/1213086","date":1770216810000,"language":"bn","token_count":100,"source":"Bangladesh Pratidin"}
{"title":"ভারতে ছড়াচ্ছে নিপাহ ভাইরাস, এশিয়ার বিভিন্ন বিমানবন্দরে সতর্কতা","body":"ভারতের পশ্চিমবঙ্গে নিপাহ ভাইরাসের প্রাদুর্ভাব দেখা দেওয়ায় এশিয়ার বিভিন্ন দেশে নতুন করে উদ্বেগ ছড়িয়ে পড়েছে। এই প্রাণঘাতী ভাইরাসের সংক্রমণ ঠেকাতে থাইল্যান্ড ও নেপালের মতো দেশগুলো তাদের বিমানবন্দর ও সীমান্ত পয়েন্টগুলোতে কড়া নজরদারি এবং স্বাস্থ্য পরীক্ষা শুরু করেছে। থাইল্যান্ড বিশেষ করে ব্যাংকক এবং ফুকেট বিমানবন্দরে পশ্চিমবঙ্গ থেকে আসা যাত্রীদের স্ক্রিনিং করার পাশাপাশি তাদের স্বাস্থ্য সংক্রান্ত ঘোষণাপত্র সংগ্রহ করছে। একইভাবে নেপালও কাঠমান্ডু বিমানবন্দরসহ ভারতের সাথে সংযুক্ত স্থল সীমান্তগুলোতে বিশেষ সতর্কতামূলক ব্যবস্থা গ্রহণ করেছে। এমনকি তাইওয়ান কর্তৃপক্ষ নিপাহ ভাইরাসকে তাদের জনস্বাস্থ্যের জন্য উচ্চ ঝুঁকিপূর্ণ (ক্যাটাগরি ফাইভ) রোগ হিসেবে তালিকাভুক্ত করার প্রস্তাব দিয়েছে। পশ্চিমবঙ্গের বারাসাতের একটি বেসরকারি হাসপাতাল থেকে এই সংক্রমণের সূত্রপাত হয়েছে বলে জানা গেছে। চলতি মাসের শুরুর দিকে পাঁচজন স্বাস্থ্যকর্মী এই ভাইরাসে আক্রান্ত হয়েছেন। যাদের মধ্যে একজনের অবস্থা অত্যন্ত আশঙ্কাজনক। আক্রান্তদের সংস্পর্শে আসা প্রায় ১১০ জনকে বর্তমানে কোয়ারেন্টাইনে রাখা হয়েছে। নিপাহ একটি অত্যন্ত বিপদজনক ভাইরাস। এটি মূলত পশু থেকে মানুষের দেহে ছড়ায়, তবে এটি মানুষ থেকে মানুষেও সংক্রমিত হতে পারে। বিশ্ব স্বাস্থ্য সংস্থা এই ভাইরাসটিকে কোভিড-১৯ এবং জিকার মতো শীর্ষ দশটি অগ্রাধিকারমূলক রোগের তালিকায় রেখেছে। এর প্রধান কারণ হলো, এই রোগের মৃত্যুর হার অনেক বেশি (৪০ শতাংশ থেকে ৭৫ শতাংশ পর্যন্ত হতে পারে)। এখন পর্যন্ত এর কোনো কার্যকর টিকা বা সুনির্দিষ্ট ওষুধ আবিষ্কৃত হয়নি। এই ভাইরাসে আক্রান্ত হলে সাধারণত চার থেকে চৌদ্দ দিনের মধ্যে লক্ষণ প্রকাশ পেতে শুরু করে। প্রাথমিকভাবে জ্বর, মাথাব্যথা, পেশিতে ব্যথা এবং বমি ভাব দেখা দিলেও তীব্র সংক্রমণের ক্ষেত্রে নিউমোনিয়া এবং মস্তিষ্কের প্রদাহ বা এনসেফালাইটিস হতে পারে। এগুলোই রোগীর মৃত্যুর কারণ হয়ে দাঁড়ায়। ১৯৯৮ সালে মালয়েশিয়ায় প্রথম এই ভাইরাসটি শনাক্ত হয়। পরবর্তীতে বাংলাদেশ ও ভারতের বিভিন্ন রাজ্যে এর প্রকোপ দেখা গেছে। বিশেষ করে ভারতের কেরালা রাজ্যে গত কয়েক বছরে বেশ কয়েকজন এই ভাইরাসে প্রাণ হারিয়েছেন। বর্তমানে পশ্চিমবঙ্গের এই পরিস্থিতি নিয়ন্ত্রণে আনতে স্থানীয় স্বাস্থ্য বিভাগ কঠোর ব্যবস্থা গ্রহণ করছে। আন্তর্জাতিক মহল অত্যন্ত সতর্কতার সাথে পরিস্থিতি পর্যবেক্ষণ করছে। বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/01\/27\/1209868","date":1769506832000,"language":"bn","token_count":289,"source":"Bangladesh Pratidin"}
{"title":"যুক্তরাষ্ট্রের সঙ্গে কয়েক দিনের মধ্যেই আলোচনা শুরু হবে : ইরান","body":"যুক্তরাষ্ট্রের সঙ্গে আলোচনার বিষয়টি নিশ্চিত করে ইরানের পররাষ্ট্র মন্ত্রণালয়ের মুখপাত্র ইসমাইল বাঘায়ি বলেছেন, তেহরান ও ওয়াশিংটনের মধ্যে আলোচনা ‘আগামী কয়েক দিনের মধ্যে’ হওয়ার পরিকল্পনা রয়েছে। এই আলোচনার সময়সূচি সম্পর্কে তিনি দেশটির রাষ্ট্রীয় বার্তা সংস্থা আইআরএনএ-কে বলেন, ওমান, তুরস্ক এবং আরও কয়েকটি দেশ এই আলোচনার আয়োজনের ব্যাপারে আগ্রহ দেখিয়েছে। চূড়ান্ত স্থান শিগগিরই নির্ধারণ করা হবে। মঙ্গলবার (৩ ফেব্রুয়ারি) ডোনাল্ড ট্রাম্পও ঘোষণা করেন যে ইরানের সঙ্গে আলোচনা চলমান রয়েছে। মার্কিন নৌবাহিনীর জাহাজ ইউএসএস আব্রাহাম লিংকন থেকে একটি ইরানি ড্রোনকে ভূপাতিত করার পর, হোয়াইট হাউজের মুখপাত্র জানান, দেশটির বিশেষ দূত স্টিভ উইটকফের ইরানি কর্মকর্তাদের সঙ্গে আলোচনায় বসার পরিকল্পনা এখনো বহাল রয়েছে। ইরান ও যুক্তরাষ্ট্রের মধ্যকার এই আলোচনা, যা ইরানের পরমাণু কর্মসূচিকে কেন্দ্র করে হবে বলে বলা হয়েছে, ইরানে জানুয়ারি মাসে হওয়া বিক্ষোভে রক্তক্ষয়ী দমন-পীড়নের তিন সপ্তাহ পর শুরু হতে যাচ্ছে-যেখানে পুলিশের সহিংস অভিযানে হাজারো বিক্ষোভকারী নিহত ও আহত হওয়ার ঘটনা ঘটেছে বলে দাবি করা হচ্ছে। এদিকে, ইরানি গণমাধ্যমের খবরে বলা হয়েছে, ইরানের পররাষ্ট্রমন্ত্রী আব্বাস আরাঘচি তুরস্ক, কাতার ও ওমানের পররাষ্ট্রমন্ত্রীর সঙ্গে পৃথকভাবে আলোচনা করেছেন। ফোনালাপে আরাঘচি এই দেশগুলোকে ‘উত্তেজনা হ্রাস এবং আঞ্চলিক শান্তি ও নিরাপত্তা বজায় রাখতে সহায়তার’ জন্য ধন্যবাদ জানান। বিডি-প্রতিদিন\/বাজিত","url":"https:\/\/www.bd-pratidin.com\/international-news\/2026\/02\/04\/1213077","date":1770215738000,"language":"bn","token_count":179,"source":"Bangladesh Pratidin"}
{"title":"দেশের ভেতরে পোস্টাল ব্যালটে আসছে পরিবর্তন","body":"দেশের অভ্যন্তরে ব্যবহৃত পোস্টাল ব্যালটের ডিজাইনে বড় ধরনের পরিবর্তন আনতে যাচ্ছে নির্বাচন কমিশন (ইসি)। বিদেশের মতো সব দলের প্রতীক না রেখে, নতুন ডিজাইনের পোস্টাল ব্যালটে শুধুমাত্র সংশ্লিষ্ট আসনের চূড়ান্ত প্রার্থীর নাম ও তার প্রতীক রাখা হবে। শনিবার সকালে নির্বাচন কমিশনার আবুল ফজল মো. সানাউল্লাহ বিষয়টি নিশ্চিত করেছেন। তিনি জানান, গতকাল শুক্রবার রাতে এক অনানুষ্ঠানিক বৈঠকে কমিশন এই সিদ্ধান্ত নিয়েছে। এর আগে গত বৃহস্পতিবার বিএনপির স্থায়ী কমিটির সদস্য সালাহউদ্দিন আহমদের নেতৃত্বে একটি প্রতিনিধিদল নির্বাচন কমিশনে গিয়ে বর্তমান পোস্টাল ব্যালটের জটিলতা নিয়ে উদ্বেগ প্রকাশ করে। দলটি প্রস্তাব দেয়, পোস্টাল ব্যালট যাতে সাধারণ ব্যালট পেপারের মতো সহজবোধ্য হয়, যেখানে শুধুমাত্র সংশ্লিষ্ট প্রতিদ্বন্দ্বী প্রার্থীদের নাম ও প্রতীক থাকবে। সালাহউদ্দিন আহমদ বলেন, ‘পোস্টাল ব্যালট দেশের অভ্যন্তরে বিপুল সংখ্যক ভোটার ব্যবহার করবেন। সব মার্কা রেখে ভোট প্রক্রিয়াকে কঠিন না করে ভোটাররা যাতে সহজে ভোট দিতে পারেন, সেই ব্যবস্থা নেওয়া উচিত।’ বিডি প্রতিদিন\/আরাফাত","url":"https:\/\/www.bd-pratidin.com\/national\/2026\/01\/17\/1205695","date":1768629391000,"language":"bn","token_count":136,"source":"Bangladesh Pratidin"}
{"title":"হাত এখনও ট্রিগারেই আছে, যুক্তরাষ্ট্রকে ইরানের হুঁশিয়ারি","body":"আবার সেই পুরনো হুমকিরই পুনরাবৃত্তি করল ইরান। ইসরায়েল ও আমেরিকার সঙ্গে চলমান উত্তেজনার মধ্যেই ইরানের সেনাপ্রধান বলেছেন, আমাদের হাত ট্রিগারেই আছে। ইসরায়েল এবং যুক্তরাষ্ট্রের যেকোনো ধরনের উস্কানিমূলক কর্মকাণ্ডের বিরুদ্ধে কঠোর হুঁশিয়ারি উচ্চারণ করেছেন ইরানের সশস্ত্র বাহিনীর সর্বাধিনায়ক মেজর জেনারেল আমির হাতামি। শনিবার সশস্ত্র বাহিনীর তরুণ সৈনিকদের এক অনুষ্ঠানে বক্তব্য রাখার সময় তিনি বলেন, ইরানের সেনাবাহিনী যেকোনো সামরিক সংঘাত মোকাবিলায় এখন সর্বোচ্চ প্রস্তুত অবস্থায় রয়েছে। শত্রু পক্ষের যেকোনো ভুল পদক্ষেপ বা ভুল হিসাবনিকাশ কেবল তাদের নিজেদের নিরাপত্তাই বিঘ্নিত করবে না, বরং সমগ্র অঞ্চলে চরম অস্থিরতা সৃষ্টি করবে। জেনারেল হাতামি বলেন, শত্রুদের প্রতিটি পদক্ষেপ এখন ইরানের গোয়েন্দা নজরদারিতে রয়েছে। তাদের অসৎ উদ্দেশ্য সম্পর্কে তেহরান সম্পূর্ণ অবগত। তিনি বলেন, ইরানের আঙুল এখনো ট্রিগারেই আছে। শত্রুর যেকোনো ভুল পদক্ষেপে ইরান বিন্দুমাত্র দ্বিধা না করে পাল্টা আঘাত হানবে। সেনাপ্রধানের মতে, এ ধরনের পরিস্থিতিতে দখলদার জায়নবাদী ইসরায়েল এবং তাদের মিত্র বাহিনীর নিরাপত্তা চরম ঝুঁকির মুখে পড়বে। গত বছরের ১২ দিনের যুদ্ধের অভিজ্ঞতা ইরানের সামরিক শক্তিকে নতুন উচ্চতায় নিয়ে গেছে উল্লেখ করে তিনি বলেন, ক্ষেপণাস্ত্র সক্ষমতা এবং আকাশ প্রতিরক্ষা ব্যবস্থায় ইরান এখন আগের চেয়ে বহুগুণ শক্তিশালী। সূত্র: প্রেস টিভি বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/01\/31\/1211516","date":1769863199000,"language":"bn","token_count":174,"source":"Bangladesh Pratidin"}
{"title":"রাতের পর রাত ঘুমাতে পারিনি, কেন বললেন রাভিনা ট্যান্ডন","body":"তারকাদের ব্যক্তিগত জীবন নিয়ে বরাবরই দর্শকের কৌতূহলের শেষ নেই। অনেক ক্ষেত্রে এমন কিছু তথ্য প্রকাশ্যে আসে যা নিয়ে ভুক্তভোগীও হতে হয় নায়ক-নায়িকাদের। এমনই এক অভিজ্ঞতা জানালেন বলিউড অভিনেত্রী রাভিনা ট্যান্ডন। কী এমন ঘটেছিল রাভিনার সঙ্গে? অভিনেত্রী বলেন, “বেশ কিছু বছর আগের ঘটনা। হঠাৎ একদিন ম্যাগাজিনে পড়লাম, লেখা হয়েছে এক সুদর্শন ছেলে প্রতিদিন আমাকে শুটিংয়ে পৌঁছে দেয়। একবারের জন্যও সত্যতা যাচাই করেনি কেউ। আমার নিজের ভাইকে প্রেমিক ভেবে নিয়েছিলেন তারা। যার ফলে প্রচণ্ড অসম্মানিত বোধ করেছিলাম। মা-বাবা খাওয়া-দাওয়া পর্যন্ত বন্ধ করে দিয়েছিল। খুব কষ্ট হয়েছিল। রাতের পর রাত ঘুমাতে পারিনি আমি।” শুধু এটাই নয়। এছাড়াও বহুবার ব্যক্তিগত জীবনের কারণে সমালোচনার সম্মুখীন হতে হয়েছে অভিনেত্রীকে। ইন্ডাস্ট্রির অন্দরে এক সময় কানাঘুষা ছিল, অজয় দেবগানের সঙ্গে সম্পর্কে রয়েছেন রাভিনা। একসঙ্গে ছবিও করেছিলেন তারা। কিন্তু পরে নাকি কারিশমা কাপুরের জন্য রাভিনার সঙ্গে প্রতারণা করেন অজয়। অভিনেতা যদিও কখনও প্রকাশ্যে এই সম্পর্ক নিয়ে মুখ খোলেননি। বিডি প্রতিদিন\/একেএ","url":"https:\/\/www.bd-pratidin.com\/entertainment\/2026\/01\/24\/1208631","date":1769248743000,"language":"bn","token_count":141,"source":"Bangladesh Pratidin"}
{"title":"জনগণের প্রত্যাশিত শক্তিশালী গণতন্ত্রকে ফেরাবই : সালাহউদ্দিন আহমেদ","body":"বিএনপির স্থায়ী কমিটির সদস্য সালাহউদ্দিন আহমেদ বলেছেন, হাজারো নেতাকর্মীর গুম ও খুনের রক্তের বিনিময়ে অর্জিত আন্দোলনের চেতনায় জনগণের প্রত্যাশিত শক্তিশালী গণতন্ত্র দেশে ফিরিয়ে আনা হবে। শনিবার রাজধানীর চীন মৈত্রী সম্মেলন কেন্দ্রে গুম ও খুনের শিকার পরিবারগুলোর সঙ্গে মতবিনিময় সভায় তিনি এসব কথা বলেন। সভার আয়োজন করে ‘আমরা বিএনপি পরিবার’ ও ‘মায়ের ডাক’। তিনি বলেন, নির্বাচন কমিশনসহ সংশ্লিষ্ট সবাইকে সমতার পরিবেশ নিশ্চিত করতে হবে। বিএনপির ভদ্রতা ও নম্রতাকে দুর্বলতা ভাবার সুযোগ নেই। গণতন্ত্রকে ভালোবেসেই দলটি আজ এই পর্যায়ে এসেছে। সালাহউদ্দিন আহমেদ জানান, শহীদ আবু সাঈদের কবর জিয়ারতের কর্মসূচি নির্বাচন কমিশনের অনুরোধে শান্তির স্বার্থে স্থগিত করা হয়েছিল। তবে এটিকে দুর্বলতা হিসেবে দেখার কোনো সুযোগ নেই। নির্বাচনকে প্রশ্নবিদ্ধ বা বানচাল করার যেকোনো ষড়যন্ত্র কঠোরভাবে প্রতিহত করা হবে বলেও তিনি হুঁশিয়ারি দেন। তিনি আরও বলেন, ফ্যাসিবাদের শৃঙ্খল ভেঙে বিএনপি আজ স্বাধীনতার পতাকা হাতে এগিয়ে যাচ্ছে। দেশনেত্রী বেগম খালেদা জিয়ার নেতৃত্বে জাতির দেওয়া সেই দায়িত্ব তারেক রহমানের হাতে ন্যস্ত হয়েছে। সাম্য, সুশাসন ও মর্যাদাপূর্ণ বাংলাদেশ গড়ার অঙ্গীকার পুনর্ব্যক্ত করে তিনি সবার সহযোগিতা কামনা করেন। মতবিনিময় সভায় বিএনপির সিনিয়র যুগ্ম মহাসচিব রুহুল কবির রিজভী, ইলিয়াস আলীর স্ত্রী তাহসিনা রুশদীর লুনা, হুম্মাম কাদের চৌধুরীসহ দলের বিভিন্ন স্তরের নেতারা উপস্থিত ছিলেন। বিডি-প্রতিদিন\/আশফাক","url":"https:\/\/www.bd-pratidin.com\/national\/2026\/01\/17\/1205766","date":1768645870000,"language":"bn","token_count":184,"source":"Bangladesh Pratidin"}
{"title":"ফ্রান্সের সেই সিদ্ধান্তের পথে হাঁটছে আরও দুই দেশ","body":"ফ্রান্সের পর এবার স্পেন ও গ্রিসও কিশোর বয়সীদের সোশাল মিডিয়া নিষিদ্ধ করার পথে হাঁটছে। এতে দেখা যাচ্ছে, ইউরোপের একের পর এক দেশ শিশু-কিশোরদের সোশাল মিডিয়া ব্যবহারের বিষয়ে কঠোর হচ্ছে। স্পেন ইতোমধ্যেই ১৬ বছরের কম বয়সীদের জন্য সোশাল মিডিয়া ব্যবহার নিষিদ্ধের প্রস্তাব এনেছে। জরিপে দেখা গেছে, স্পেনের ৮২ শতাংশ মানুষই এই নিষেধাজ্ঞার পক্ষে। গ্রিসও ১৫ বছরের কম বয়সীদের জন্য সোশাল মিডিয়া ব্যবহার নিষিদ্ধের ঘোষণা দিতে চলেছে বলে জানিয়েছেন দেশটির সরকারের এক উর্ধ্বতন কর্মকর্তা। এর আগে ফ্রান্স এবং যুক্তরাজ্য শিশু কিশোরদের সোশাল মিডিয়া ব্যবহারের বিরুদ্ধে কঠোর পদক্ষেপের উদ্যোগ নিয়েছে। ফ্রান্সের আইনপ্রণেতারা গতমাসেই ১৫ বছরের কম বয়সিদের সোশ্যাল মিডিয়া (সামাজিক যোগাযোগমাধ্যম) ব্যবহারে নিষেধাজ্ঞা আরোপের বিল পাস করেন। যুক্তরাজ্যও গতমাসে পার্লামেন্টের উচ্চকক্ষ হাউস অব লর্ডসে ১৬ বছরের কম বয়সী শিশুদের সামাজিক যোগাযোগমাধ্যম ব্যবহার নিষিদ্ধ করার পক্ষে ভোট দিয়েছে। এর আগে গতবছর ডিসেম্বরে বিশ্বে প্রথম দেশ হিসাবে অস্ট্রেলিয়া ১৬ বছরের কম বয়সীদের জন্য সোশাল মিডিয়া ব্যবহার নিষিদ্ধ করে। তারপরই বিভিন্ন দেশে একই রকম পদক্ষেপ নেওয়া শুরু হয়েছে। বিভিন্ন দেশের সরকার ও নিয়ন্ত্রক সংস্থাগুলো শিশুদের সোশাল মিডিয়া ব্যবহারে সময়ের অপচয় এবং তাদের বিকাশ ও মানসিক স্বাস্থ্যের ওপর এসব প্ল্যাটফর্মের ক্ষতিকর প্রভাবের দিকটি লক্ষ্য করে এ ধরনের পদক্ষেপ নিচ্ছে। স্পেনের প্রধানমন্ত্রী পেদ্রো সানচেজ বলেছেন, তার সরকার সোশাল মিডিয়া নির্বাহীদেরকে তাদের প্লাটফর্মে ঘৃণা বক্তব্যর জন্য তাদেরকে ব্যক্তিগতভাবে দায়ী করতে একটি আইন প্রণয়ন করবে। ওদিকে, গ্রিসে ডিজিটাল গভার্নেন্স মন্ত্রণালয় শিশুদের জন্য সোশাল মিডিয়া ব্যবহার নিষিদ্ধের ব্যবস্থা নিচ্ছে। দেশটির প্রধানমন্ত্রী এ বিষয়ে শিগগিরই আনুষ্ঠানিক ঘোষণা দেবেন বলে জানানো হয়েছে খবরে। যদিও সেটি কখন সে বিষয়ে নির্দিষ্ট কিছু বলা হয়নি। তথ্য সূত্র : রয়টার্স। বিডি-প্রতিদিন\/আব্দুল্লাহ","url":"https:\/\/www.bd-pratidin.com\/international-news\/2026\/02\/04\/1212919","date":1770193423000,"language":"bn","token_count":244,"source":"Bangladesh Pratidin"}
{"title":"ঢাকা-১৭ আসনে লড়বেন শহিদ জহির রায়হানের ছেলে, যা বললেন মা সুচন্দা","body":"ঢাকা-১৭ আসনে ত্রয়োদশ জাতীয় সংসদ নির্বাচনে (২০২৬) প্রার্থী হওয়ার ঘোষণা দিয়েছেন দেশের প্রখ্যাত মুক্তিযোদ্ধা, চলচ্চিত্রকার ও সাহিত্যিক শহীদ জহির রায়হান এবং অভিনেত্রী সুচন্দার ছেলে তপু রায়হান। রবিবার রাজধানীর জাতীয় প্রেস ক্লাবের আবদুস সালাম হলে আয়োজিত সংবাদ সম্মেলনে নির্বাচনে লড়ার ঘোষণা দেন তপু রায়হান। নিজের নির্বাচনী ইশতেহারকে ‘ঐকমত্যের ইশতেহার’ হিসেবে উল্লেখ করে তপু বলেন, “আমি কোনো প্রথাগত রাজনীতি করতে আসিনি, বরং সহযোগিতার রাজনীতি চালু করতে চাই।” ছেলের জন্য দোয়া চেয়ে মা সুচন্দা বলেন, “জয়-পরাজয় থাকবেই। আমার ছেলে যেন মানুষের জন্য, দেশের জন্য কাজ করে, সেটাই আমি চাইব। পরিবারের সবাই খুব খুশি হয়েছি। হয়তো আজ ওর বাবা বেঁচে থাকলে উনিও খুব খুশি হতেন। আমার ছেলে বলে বলছি না, মানুষের প্রতি তপুর ভীষণ ভালোবাসা।” প্রয়াত লেখক ও চলচ্চিত্রকার জহির রায়হান নিখোঁজের পর অভাবে গাছের পাতা খেয়ে দিন কাটিয়েছেন বলে জানান তার স্ত্রী ও বর্ষীয়ান অভিনেত্রী কোহিনূর আক্তার সুচন্দা। তিনি বলেন, “এমনও দিন গেছে, সন্তানদের নিয়ে গাছের পাতা খেয়েছি। কারণ, তখন প্রায় সময়ই খাবার জুটত না। তারপরও হাল ছাড়িনি। সন্তানদের মানুষ করেছি। আমার বিশ্বাস ছিল, তারা তাদের বাবার মতোই মানবিক ও দেশপ্রেমিক হবে। রাজনীতি না করলেও রাজনৈতিক আদর্শ লালন করে মানুষের জন্য কাজ করবে। আমার স্বপ্ন সত্যি হয়েছে। তারা তাদের বাবার মতোই হয়েছে।” সুচন্দা আরও বলেন, “দেশ স্বাধীন করতে যখন মাঠে নেমেছিলাম, তখন পায়ে জুতা ছিল কি না, তা খেয়াল করিনি। আমাদের লক্ষ্য ছিল একটি স্বাধীন ও সমৃদ্ধ দেশ গড়া। তখন সংসদ কী, তা বুঝতাম না।” তিনি বলেন, “জহির রায়হান রাজনীতি করতেন না, তবে রাজনীতি লালন করতেন সব সময়। তার লেখনী ও চলচ্চিত্রে সব সময় দেশ ও মানুষের কথা থাকত। তিনি নিপীড়িত ও বঞ্চিত মানুষের পক্ষে কাজ করতেন।” সুচন্দা জানান, “আমাদের ছোট ছেলে তপু রায়হান বাবাকে দেখেনি। কিন্তু তার মধ্যে আমার স্বামী জহির রায়হানের প্রতিচ্ছবি দেখা যায়। সে সুযোগ পেলেই মানুষের কল্যাণে ছুটে যায়। তাই ঢাকা-১৭ আসনে এবার তার নির্বাচন করার সিদ্ধান্তে আমি খুশি হয়েছি। হার-জিত থাকবেই, আমার বিশ্বাস সে মানুষের সমর্থন পাবে।” নির্বাচিত হয়ে সংসদে যেতে পারলে সহযোগিতামূলক রাজনৈতিক সংস্কৃতি গড়ে তোলার প্রত্যয় ব্যক্ত করে তপু রায়হান বলেন, “আমি জয়ী হই কিংবা হেরে যাই, নির্বাচনের পর ঢাকা-১৭ আসনে যিনি এমপি হবেন, আমি এলাকার উন্নয়ন ও সমস্যা সমাধানে তাঁর সঙ্গে একত্রে কাজ করব। নির্বাচনে জয়ই আমার একমাত্র লক্ষ্য নয়, বরং মানুষের সঙ্গে সংযোগ, তাদের সমস্যা বোঝা এবং সবার অংশগ্রহণে এমন একটি উন্নয়ন মডেল তৈরি করা, যা সারা দেশের জন্য অনুসরণযোগ্য হতে পারে।” তিনি আরও বলেন, “ঢাকা-১৭ আসনের গুলশান, বনানী, ক্যান্টনমেন্ট, শাহজাদপুর, ভাসানটেক ও মহাখালী এলাকার সমস্যাগুলো আমি জানি। কোথায় কোন খাতে, কোন ধরনের উন্নয়ন প্রয়োজন সে সম্পর্কেও আমার পরিষ্কার ধারণা আছে। কিছু সামাজিক উদ্যোগ নিয়ে আমি অনেক দিন ধরে কাজ করছি। সাধারণ মানুষের সমস্যাগুলো প্রায় একই রকম—বিশেষ করে নিম্ন-আয়ের মানুষের সমস্যা সঠিকভাবে চিহ্নিত করে সমাধান করা গেলে তা সারা দেশের জন্য একটি কার্যকর মডেল হতে পারে।” বিডি প্রতিদিন\/আশিক","url":"https:\/\/www.bd-pratidin.com\/entertainment\/2025\/11\/09\/1177613","date":1762683407000,"language":"bn","token_count":434,"source":"Bangladesh Pratidin"}
{"title":"নির্বাচনকালীন সময়ে সংবাদকর্মীদের নিরাপত্তা নিশ্চিতের আহ্বান সম্পাদক পরিষদের","body":"নির্বাচনকালীন সময়ে সংবাদকর্মীদের নিরাপত্তা নিশ্চিত করতে সংশ্লিষ্ট সব পক্ষকে কার্যকর ব্যবস্থা গ্রহণের আহ্বান জানিয়েছে সম্পাদক পরিষদ। বৃহস্পতিবার পরিষদের সভাপতি নূরুল কবির ও সাধারণ সম্পাদক দেওয়ান হানিফ মাহমুদ এক বিবৃতিতে এই আহ্বান জানান। বিবৃতিতে বলা হয়েছে, ‘নির্বাচনকালীন সময়ে সংবাদ সংগ্রহ ও প্রচারের দায়িত্ব পালন করতে গিয়ে সাংবাদিকরা নানা ধরনের ঝুঁকির মুখে পড়েন। মাঠপর্যায়ে কাজ করা সংবাদকর্মীদের নিরাপত্তা ও সুরক্ষা এ সময় একটি অত্যন্ত গুরুত্বপূর্ণ বিষয়। এই প্রেক্ষাপটে, সম্পাদক পরিষদ নির্বাচনকালীন সংবাদ কাভারেজের সময় সাংবাদিকদের জন্য পর্যাপ্ত নিরাপত্তা ও সুরক্ষা নিশ্চিত করার লক্ষ্যে রাষ্ট্র, অন্তর্বর্তীকালীন সরকার, নির্বাচন কমিশন এবং সংশ্লিষ্ট আইনশৃঙ্খলা রক্ষাকারী বাহিনীর প্রতি বিনীতভাবে আবেদন জানাচ্ছে। একই সঙ্গে, সম্পাদক পরিষদ রাজনৈতিক দলসমূহের প্রতিও বিনীত অনুরোধ জানাচ্ছে যেন তারা সাংবাদিকদের নিরাপত্তা ও সুরক্ষার বিষয়ে কার্যকর ভূমিকা পালন করেন। সম্পাদক পরিষদ আশা করে, সংশ্লিষ্ট সব পক্ষ বিষয়টির গুরুত্ব অনুধাবন করবেন এবং নির্বাচনকালীন সময়ে সংবাদকর্মীদের নিরাপত্তা নিশ্চিত করতে কার্যকর ব্যবস্থা গ্রহণ করবেন।’ বিডি-প্রতিদিন\/বাজিত","url":"https:\/\/www.bd-pratidin.com\/national\/2026\/02\/05\/1213337","date":1770284359000,"language":"bn","token_count":139,"source":"Bangladesh Pratidin"}
{"title":"ভূমিকম্পে কেঁপে উঠল ইরান","body":"ইরানের দক্ষিণাঞ্চলীয় ফার্স প্রদেশের মোহরে ভূমিকম্প আঘাত হেনেছে। ভূমিকম্পের মাত্রা ছিল ৫ দশমিক ৩। স্থানীয় সময় রবিবার সকাল ৮টা ১১ মিনিটের দিকে এই ভূমিকম্প অনুভূত হয়। মাটি থেকে ভূমিকম্পটির গভীরতা ছিল মাত্র ১০ কিলোমিটার। জার্মানির ভূবিদ্যা গবেষণা কেন্দ্র ভূমিকম্পের বিষয়টি নিশ্চিত করেছে। প্রাথমিক তথ্যে জানা গেছে, উৎপত্তিস্থলের কাছাকাছি অনেকেই এটি অনুভব করেছেন। তবে এটির আঘাতে বড় ধরনের কোনও ভূমিকম্প হয়নি। বলা হচ্ছে, ভূমিকম্পটি যে মাত্রার ছিল এটির প্রভাবে শেলফ থেকে জিনিসপত্র পড়ে যাওয়া, ঘরের জানালা ভেঙে যাওয়ার ঘটনা ঘটতে পারে। অগ্ন্যুৎপাত ও ভূমিকম্প বিষয়ক ওয়েবসাইট ভলকানো ডিসকভারি জানিয়েছে, প্রাথমিকভাবে ভূমিকম্পটি ৫ দশমিক ৩ মাত্রার ছিল বলে খবর পাওয়া গেছে। এছাড়া এটির গভীরতা ছিল ১০ কিলোমিটার। সূত্র: খালিজ টাইমস, সিজিটিএন, ভলকানো ডিসকভারি বিডি প্রতিদিন\/একেএ","url":"https:\/\/www.bd-pratidin.com\/international-news\/2026\/02\/01\/1211817","date":1769926630000,"language":"bn","token_count":113,"source":"Bangladesh Pratidin"}
{"title":"স্টারটকের নতুন উপস্থাপক মিস আর্থ বাংলাদেশ নাইমা","body":"নিউজ টোয়েন্টিফোরের সেলেব্রিটিবিষয়ক জনপ্রিয় টক-শো অনুষ্ঠান স্টারটকের নতুন উপস্থাপক হলেন ‘মিস আর্থ বাংলাদেশ’ উম্মে জামিলাতুন নাইমা। এখন থেকে ‘স্টারটক’ উপস্থাপনায় নিয়মিত পর্দায় দেখা যাবে তাকে। উম্মে জামিলাতুন নাইমা একজন পরিবেশবিদ, কর্পোরেট পেশাজীবী, অভিনেত্রী ও সঞ্চালক হিসেবে গত কয়েক বছরে বিভিন্ন ক্ষেত্রে কাজ করেছেন। মিস আর্থ-এর আন্তর্জাতিক মঞ্চে ২০২১ সালের ট্যালেন্ট রাউন্ডে সিংগিং ক্যাটাগরিতে সিলভার মেডেল জেতেন তিনি। প্রথম বাংলাদেশি হিসেবে এই পুরস্কার অর্জন করেন নাইমা। নাইমার জন্ম ও বেড়ে ওঠা সিলেটে, প্রকৃতির মাঝে। সেই পরিবেশই পরিবেশ-সংরক্ষণে আগ্রহী করে তোলে তাকে। ঢাকা বিশ্ববিদ্যালয়ের থিয়েটার অ্যান্ড পারফরম্যান্স স্টাডিজে সুযোগ থাকা সত্ত্বেও তাই পরিবেশবিজ্ঞানকে বেছে নিয়ে মাওলানা ভাসানী সায়েন্স অ্যান্ড টেকনোলজি বিশ্ববিদ্যালয় থেকে পরিবেশ বিজ্ঞান ও সম্পদ ব্যবস্থাপনা বিভাগ থেকে স্নাতক সম্পন্ন করেন তিনি। এছাড়া শিল্প-সংস্কৃতির সঙ্গেও তার যাত্রা শৈশব থেকে। বাংলাদেশ টেলিভিশন ও শিশু একাডেমিতে শিশুশিল্পী হিসেবে কাজ করার অভিজ্ঞতা আছে। বাংলা কবিতা আবৃত্তিতে জাতীয় পুরস্কার আছে তার। এছাড়া গান, অভিনয়, চিত্রাঙ্কন ও সঞ্চালনা সবকিছুর সঙ্গেই তিনি নিবিড়ভাবে জড়িত। ভয়েস আর্টিস্ট হিসেবে আন্তর্জাতিকভাবেও কাজ করার অভিজ্ঞতা আছে নাইমার। তিনি বলেন, যুক্তরাজ্যের এরগন থিয়েটার-এর ‘টাইগার উইডো ক্লাইমেট স্টোরিটেলিং প্রজেক্ট’-এ সুন্দরবনের এক টাইগার উইডোর কণ্ঠ হয়েছি, যা ব্রিটিশ কাউন্সিল দ্বারা সমর্থিত। তিনি আরও বলেন, বর্তমানে আমি আকাশবাড়ি হলিডেজ-এ হেড অব ব্র্যান্ড কমিউনিকেশনস হিসেবে কাজ করছি এবং একই সঙ্গে আমার প্রতিষ্ঠিত পরিবেশ-সংরক্ষণমূলক সংগঠন “স্রোত” পরিচালনা করছি, যা পরিবেশ সুরক্ষা, সচেতনতা বৃদ্ধি ও কমিউনিটি-ভিত্তিক বিভিন্ন উদ্যোগে কাজ করছে। উল্লেখ্য, স্টারটকে নিয়মিত অতিথি হয়ে আসেন দেশের বিনোদন জগতের নানা তারকারা। এই অনুষ্ঠানে এসে গল্পের ঝাঁপি খুলে বসেন তারা। অনেক জানা-অজানা গল্প শেয়ার করেন ভক্তদের সঙ্গে। স্টারটক অনুষ্ঠানটি দেখতে নিয়মিত চোখ রাখুন www.facebook.com\/News24entertainment পেজে। বিডি প্রতিদিন\/এমআই","url":"https:\/\/www.bd-pratidin.com\/entertainment\/2025\/12\/07\/1188913","date":1765121735000,"language":"bn","token_count":248,"source":"Bangladesh Pratidin"}
{"title":"শিরোনামহীনের নতুন গান ‘ক্লান্ত কফিশপ’","body":"প্রকাশ পেয়েছে শিরোনামহীনের বাতিঘর অ্যালবামের নতুন গান ‘ক্লান্ত কফিশপ। শহরের ক্লান্ত নিঃশব্দ দীর্ঘশ্বাসের সুর উঠে এসেছে শিরোনামহীনের নতুন গান ‘ক্লান্ত কফিশপ’-এ। শিরোনামহীন বিজ্ঞপ্তিতে বলছে, শেখ ইশতিয়াকের লেখা ও সুর করা ‘ক্লান্ত কফিশপ’ গানটি শোনা যাচ্ছে শিরোনামহীনের ইউটিউব চ্যানেল ও ফেইসবুক পেইজে। 'ব্যস্ত বিকেল, ক্লান্ত কোনো এক কফিশপে, ক্লান্তিবিহীন শুধু ধোঁয়াটে বাতাস' এমন কথার গানটি শেখ ইশতিয়াক লিখেছেন তাদের ইউরোপ সফরের সময়। যেখানে তিনি খুঁজে পেয়েছিলেন এক নির্জন কফিশপের নিস্তব্ধতায় শহরের ক্লান্ত জীবনের প্রতিচ্ছবি। গানের কথা ও ভিডিওতে উঠে এসেছে এক একাকী মানুষের গল্প। যিনি জীবনের প্রতিদিনের ব্যস্ততার ভেতরেও এক অচেনা শূন্যতায় আটকে আছে। গানটি রেকর্ড হয়েছে নয়েজমাইন স্টুডিওতে, মিক্স ও মাস্টার করেছেন শফিকুল ইসলাম। গানের আর্টওয়ার্ক ও টাইপোগ্রাফি ডিজাইন করেছেন তাহজিব ফেরদৌস। এর আগে দলটি এই অ্যালবামের ‘বাতিঘর’, ‘প্রিয়তমা’, ‘জানে না কেউ’, 'কতদূর', 'মা'সহ বেশ কয়েকটি গান প্রকাশ করেছে। এই অ্যালবামের সর্বশেষ গান হবে 'এই অবেলায় ২'। এদিকে প্রথমবারের মত কানাডার টরন্টোতে এক কনসার্টে পারফর্ম করতে যাচ্ছে দলটি। নভেম্বরের ১ তারিখ সেখানে পারফর্ম করবে তারা। কনসার্টে অংশ নিতে রাতে দেশ ছেড়েছেন শিরোনামহীন। শিরোনামহীনের লাইনআপে আছেন জিয়াউর রহমান, কাজী আহমেদ শাফিন, শেখ ইশতিয়াক, সাইমন চৌধুরী এবং সুদীপ্ত সিনহা দীপু। বিডি-প্রতিদিন\/আব্দুল্লাহ","url":"https:\/\/www.bd-pratidin.com\/entertainment\/2025\/10\/31\/1174253","date":1761929397000,"language":"bn","token_count":179,"source":"Bangladesh Pratidin"}
{"title":"ইরানের সঙ্গে সমঝোতায় এখনো আশাবাদী ট্রাম্প","body":"যুক্তরাষ্ট্রের প্রেসিডেন্ট ডোনাল্ড ট্রাম্প বলেছেন, ইরানের সর্বোচ্চ নেতা সতর্ক করে দেওয়ার পরও তিনি তেহরানের সঙ্গে সমঝোতার ব্যাপারে এখনো আশাবাদী। দেশটির সর্বোচ্চ নেতা হুঁশিয়ারি দিয়েছেন যে, ইসলামী প্রজাতন্ত্রের ওপর যুক্তরাষ্ট্রের যেকোনো ধরনের হামলা আঞ্চলিক যুদ্ধের সূত্রপাত ঘটাবে। গত মাসে সরকারবিরোধী বিক্ষোভে ইরানি কর্তৃপক্ষের প্রাণঘাতী দমন-পীড়নের পর ট্রাম্প সামরিক পদক্ষেপের হুমকি দেন এবং মধ্যপ্রাচ্যে একটি বিমানবাহী রণতরী বহর পাঠানোর নির্দেশ দেন। ইরানের সর্বোচ্চ নেতা আয়াতুল্লাহ আলি খামেনি রবিবার সাম্প্রতিক বিক্ষোভগুলোকে একটি ‘অভ্যুত্থান’-এর সঙ্গে তুলনা করেন এবং সতর্ক করে বলেন, যুক্তরাষ্ট্রের কোনো ধরনের হামলা হলে, তা ব্যাপক সংঘাতের সূচনা করবে। তিনি আরও বলেন, ‘আমেরিকানদের জানা উচিত, যদি তারা যুদ্ধ শুরু করে, তবে এবার তা হবে একটি আঞ্চলিক যুদ্ধ।’ একই সঙ্গে তিনি ইরানিদের উদ্দেশে বলেন, ট্রাম্পের বক্তব্যে তাদের ‘ভয় পাওয়ার কোনো কারণ নেই’। খামেনি আরও বলেন, ‘তারা (দাঙ্গাকারীরা) পুলিশ, সরকারি কেন্দ্র, আইআরজিসি কেন্দ্র, ব্যাংক ও মসজিদে হামলা চালিয়েছে এবং কোরআন পুড়িয়েছে। এটি ছিল একটি অভ্যুত্থানের মতো।’ তিনি বলেন, ‘সেই অভ্যুত্থান দমন করা হয়েছে।’ ইরানি নেতার সতর্কবার্তা সম্পর্কে জানতে চাইলে রবিবার সাংবাদিকদের ট্রাম্প বলেন, ‘অবশ্যই তিনি এমনটাই বলবেন।’ তিনি আরও বলেন, ‘আশা করি, আমরা একটি চুক্তিতে পৌঁছাব। যদি চুক্তি না হয়, তাহলে দেখা যাবে কী হয়।’ ইরানে আকাশচুম্বী জীবনযাত্রার ব্যয়ের প্রতি অসন্তোষ থেকে সূচনা হওয়া বিক্ষোভ দ্রুত একটি ব্যাপক সরকারবিরোধী আন্দোলনে রূপ নেয়। এই বিক্ষোভকে দেশটির নেতারা যুক্তরাষ্ট্র ও ইসরায়েলের উসকানিতে সৃষ্ট ‘দাঙ্গা’ বলে অভিহিত করেছেন। ইরানি কর্তৃপক্ষ আটক ২৬ বছর বয়সি বিক্ষোভকারী এরফান সোলতানিকে জামিনে মুক্তির নির্দেশ দিয়েছেন বলে জানিয়েছেন তার আইনজীবী। এর আগে ওয়াশিংটন সতর্ক করে বলেছিল, তারা মৃত্যুদণ্ডের অপেক্ষায় আছেন এবং কোনো সরকার বিরোধী বিক্ষোভকারীকে মৃত্যুদণ্ড দেওয়া হলে হামলার হুমকি দিয়েছিল। আলোচনা শুরুর নির্দেশ ইরানি প্রেসিডেন্টের : আমেরিকার সঙ্গে পারমাণবিক আলোচনা শুরু করার নির্দেশ দিয়েছেন ইরানের প্রেসিডেন্ট মাসুদ পেজেশকিয়ান। গতকাল দেশটির বার্তা সংস্থা ফার্স এক প্রতিবেদনে এই তথ্য জানিয়েছে। -এএফপি","url":"https:\/\/www.bd-pratidin.com\/international\/2026\/02\/03\/1212464","date":1770055200000,"language":"bn","token_count":278,"source":"Bangladesh Pratidin"}
{"title":"দিলারা জামানকে নিয়ে সাত পর্বের ধারাবাহিক","body":"অভিনেত্রী দিলারা জামানকে নিয়ে নির্মিত হয়েছে সাত পর্বের ধারাবাহিক নাটক ‘দাদীর ভাগ’। একজন দাদিকে ঘিরে এগিয়েছে নাটকের গল্প। অভিনেতা জামিল হোসেনের গল্প ভাবনায় নাটকটি রচনা করেছেন বিদ্যুৎ রায়, পরিচালনা করেছেন মাহফুজ ইসলাম। নাটকটি শিগগিরই প্রচার পাবে ‘জামিলস জু’ নামের ইউটিউব চ্যানেলে। বিজ্ঞপ্তিতে বিদ্যুৎ রায় বলেন, “‘দাদীর ভাগ’ নাটকটি ছোট ধারাবাহিক হলেও একটা বড় ধারাবাহিক হয়ে ওঠার সমস্ত উপাদানই এর মধ্যে আছে। এই ধরনের নাটকের চিত্রনাট্য লিখতে গিয়ে বেশ স্বস্তিবোধ করেছি। আশা করছি দর্শকরা এই নাটকটি ভালোভাবে গ্রহণ করবে।\" দিলারা জামান বলেন, “দাদীর ভাগ নাটকের গল্প খুব সুন্দর। মৃত্যুর আগে দাদা সব সম্পত্তি দাদিকে লিখে দেয়। সেই সম্পত্তি ভাগাভাগি নিয়েই গল্প। কাজটা করে ভীষণ ভালো লেগেছে। সবাই এত আন্তরিক ছিল যে আমাকে কোনো রকম কষ্ট পেতে দেয়নি।” ধারাবাহিকের বিভিন্ন চরিত্রে আরও অভিনয় করেছেন জামিল হোসেন, মুনমুন আহমেদ মুন, নরেশ ভূঁইয়া, রেশমা আহমেদ, মম শিউলী, আমিন আজাদ, সূচনাসহ অনেকে। বিডি-প্রতিদিন\/আব্দুল্লাহ","url":"https:\/\/www.bd-pratidin.com\/entertainment\/2025\/11\/13\/1179215","date":1763023352000,"language":"bn","token_count":138,"source":"Bangladesh Pratidin"}
{"title":"এ আর রহমানকে অতিথি করায় বিজেপি নেতার তোপের মুখে কপিল শর্মা","body":"ধর্মীয় বিভাজন সংক্রান্ত মন্তব্যের জেরে বিতর্কে জড়ানো অস্কারজয়ী সুরকার এ আর রহমানকে নিজের অনুষ্ঠানে অতিথি করায় এবার কড়া সমালোচনার মুখে পড়েছেন জনপ্রিয় কৌতুকশিল্পী কপিল শর্মা। ভারতের ক্ষমতাসীন দল বিজেপির পক্ষ থেকে এই ঘটনার তীব্র বিরোধিতা করা হয়েছে। ওটিটি প্ল্যাটফর্ম নেটফ্লিক্সে প্রচারিত ‘দ্য গ্রেট ইন্ডিয়ান কপিল শো’-এর একটি পর্বে সম্প্রতি অতিথি হিসেবে উপস্থিত ছিলেন এ আর রহমান। এতেই ক্ষুব্ধ হয়েছেন বিজেপি নেতা নীতেশ রানে। তার দাবি, এ আর রহমান সম্প্রতি ধর্মীয় বিভাজন নিয়ে যে মন্তব্য করেছেন, তা হিন্দুদের ধর্মীয় অনুভূতিতে আঘাত হেনেছে। এ অবস্থায় তাকে একটি জনপ্রিয় জাতীয় ও আন্তর্জাতিক মঞ্চে জায়গা দেওয়া সমীচীন হয়নি। নীতেশ রানে এক বিবৃতিতে বলেন, বিনোদনের স্বাধীনতা আমরা মানি, কিন্তু জাতীয়তাবাদ ও মানুষের ধর্মীয় অনুভূতিকে সবার আগে গুরুত্ব দিতে হবে। কৌতুক বা বিনোদনের নামে দেশের সংস্কৃতি ও সংহতির সঙ্গে আপস করা চলবে না। কয়েক দিন আগে এক সাক্ষাৎকারে এ আর রহমান অভিযোগ করেন, গত আট বছরে তিনি অনেক কাজ হারিয়েছেন এবং এর পেছনে ‘ধর্মীয় বিভাজন’ কাজ করেছে। তার এই মন্তব্যের পরই ভারতে ব্যাপক বিতর্ক শুরু হয়। সমালোচনার মুখে পড়ে রহমান পরে একটি ব্যাখ্যা দেন। সেখানে তিনি জানান, কোনো বিশেষ গোষ্ঠীকে আঘাত করা তার উদ্দেশ্য ছিল না এবং তিনি একজন ভারতীয় হিসেবে গর্বিত। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2026\/02\/02\/1212251","date":1770022619000,"language":"bn","token_count":188,"source":"Bangladesh Pratidin"}
{"title":"যুক্তরাষ্ট্রে তুষারঝড়ে ১২ অঙ্গরাজ্যে মৃত্যু ৩৬","body":"স্মরণকালের ভয়াবহ তুষারঝড়ে যুক্তরাষ্ট্রের ১২টি অঙ্গরাজ্যে অন্তত ৩৬ জনের প্রাণহানি ঘটেছে। চলমান তীব্র শীতের মধ্যেই গতকাল দেশটির আরও ১৫টি অঙ্গরাজ্যে নতুন করে বিশেষ সতর্কতা জারি করেছে স্থানীয় প্রশাসন। নতুন সতর্কতা অনুযায়ী জাতীয় আবহাওয়া দপ্তর জানিয়েছে, শনিবার ও রবিবার আরও একটি শক্তিশালী শৈত্যপ্রবাহ আঘাত হানতে পারে ফ্লোরিডা, জর্জিয়া, আলাবামা, টেক্সাস, ভার্জিনিয়া, নর্থ ও সাউথ ক্যারোলিনা, ইন্ডিয়ানা, কেন্টাকি, ওহাইও, পেনসিলভানিয়া, লুইজিয়ানা, মিসিসিপি, নিউ মেক্সিকো, ম্যারিল্যান্ড ও আলাস্কা অঙ্গরাজ্যে। আবহাওয়া দপ্তরের পূর্বাভাস অনুযায়ী নিউইয়র্ক, কানেকটিকাট, ম্যাসাচুসেটস, রোড আইল্যান্ড, নিউ হ্যাম্পশায়ার, মেইন ও মিসিসিপির বিস্তীর্ণ অঞ্চলে হিমাঙ্কের অনেক নিচ দিয়ে হিমেল বাতাস প্রবাহিত হচ্ছে। ফলে গত চার দিনে জনজীবন চরমভাবে বিপর্যস্ত হয়ে পড়েছে। সড়ক ও মহাসড়ক কিছুটা যান চলাচলের উপযোগী করা হলেও আবাসিক এলাকার অধিকাংশ রাস্তাঘাট এখনো বরফে ঢাকা। তুষারে আটকে থাকা যানবাহন উদ্ধারের সময় সোমবার অন্তত ১২ জনের মৃত্যুর খবর নিশ্চিত করেছে বিভিন্ন স্টেট প্রশাসন। নিহতের প্রায় সবাই ৫৬ বছরের ঊর্ধ্বে। হাইপোথার্মিয়ায় আক্রান্ত হয়ে মোট মৃতের সংখ্যা বেড়ে দাঁড়িয়েছে ৪২ জনে। আবহাওয়া বিশেষজ্ঞরা জানিয়েছেন, গত ৬০ বছরের মধ্যে সংশ্লিষ্ট অঞ্চলগুলোতে এমন ভয়াবহ শীতের প্রকোপ দেখা যায়নি। টেক্সাস, ফ্লোরিডা ও জর্জিয়ার মতো অঙ্গরাজ্যেও এর আগে এমন পরিস্থিতির নজির নেই। আগামী তুষারঝড়ের প্রভাবে ২২ কোটিরও বেশি যুক্তরাষ্ট্রের নাগরিক ঝুঁকিতে পড়তে পারেন বলে আশঙ্কা করা হচ্ছে। একটি তুষারপাতের ক্ষতি সামাল দেওয়ার আগেই আরেকটি আঘাত আসায় পরিস্থিতি আরও ভয়াবহ হয়ে উঠতে পারে বলে উদ্বেগ প্রকাশ করেছে সংশ্লিষ্ট প্রশাসন। উল্লেখ্য, মিসিসিপিসহ বিভিন্ন অঞ্চলে এখনো ৮ লাখের বেশি মানুষ বিদ্যুৎহীন অবস্থায় রয়েছেন। অনেক এলাকায় সড়কে দেড় ইঞ্চি পর্যন্ত বরফ জমে যোগাযোগ ব্যবস্থা ভেঙে পড়েছে। গাছের ডালে জমে থাকা বরফ ভেঙে পড়ে বিদ্যুৎ লাইনের ওপর, ফলে বিদ্যুৎ সরবরাহে বিঘ্ন ঘটছে। স্টেট প্রশাসনের তথ্যমতে, গত তিন দিনে ম্যাসাচুসেটস, কানেকটিকাট, নিউইয়র্ক, পেনসিলভানিয়া, ওয়েস্ট ভার্জিনিয়া, নর্থ ক্যারোলিনা, টেক্সাস, মেইন, মিসিসিপি ও লুইজিয়ানা অঙ্গরাজ্যে কোথাও কোথাও ২০ ইঞ্চি পর্যন্ত তুষারপাত রেকর্ড করা হয়েছে। পরিবেশবিদরা বলছেন, জলবায়ু পরিবর্তনের প্রভাবেই এমন চরম ও অস্বাভাবিক আবহাওয়ার সৃষ্টি হচ্ছে, যা ভবিষ্যতে আরও ভয়াবহ রূপ নিতে পারে।","url":"https:\/\/www.bd-pratidin.com\/international\/2026\/01\/28\/1210068","date":1769536800000,"language":"bn","token_count":298,"source":"Bangladesh Pratidin"}
{"title":"স্ট্রিমিং জগতে বড় পদক্ষেপ নেটফ্লিক্সের","body":"স্ট্রিমিং জগতে বড় পদক্ষেপ নিল নেটফ্লিক্স। ৭২ বিলিয়ন ডলারের বিনিময়ে তারা কিনতে চলেছে ওয়ার্নার ব্রাদার্স ডিসকভারি'র টিভি, ফিল্ম স্টুডিও ও স্ট্রিমিং বিভাগ। এই চুক্তি বাস্তবায়িত হলে ‘গেম অব থ্রোনস’, ‘ডিসি ইউনিভার্স’ ও ‘হ্যারি পটার’ এর মতো ঐতিহাসিক ফ্র্যাঞ্চাইজির মালিকানা চলে যাবে বিশ্বের সবচেয়ে বড় স্ট্রিমিং প্ল্যাটফর্মটির হাতে। কয়েক সপ্তাহের টানটান দর-কষাকষির পর নেটফ্লিক্স প্রতি শেয়ারে প্রায় ২৮ ডলার অফার করে প্রতিদ্বন্দ্বী প্যারামাউন্ট-স্কাইড্যান্সের ২৪ ডলারের প্রস্তাবকে ছাড়িয়ে যায়। গত বৃহস্পতিবার বাজার শেষে ওয়ার্নার ব্রাদার্স ডিসকভারি'র শেয়ারের দাম ছিল ২৪.৫ ডলার, বাজারমূল্য ৬১ বিলিয়ন ডলার। বিশ্লেষকদের মতে- এই অধিগ্রহণ হলে হলিউডের ক্ষমতার ভারসাম্য আরও নেটফ্লিক্সের দিকে ঝুঁকে পড়বে। স্টুডিওর বিশাল কনটেন্ট লাইব্রেরি যুক্ত হলে নেটফ্লিক্স দীর্ঘমেয়াদি কনটেন্ট দখলে আরও শক্ত অবস্থান তৈরি করতে পারবে। তবে চুক্তিটি যুক্তরাষ্ট্র ও ইউরোপে কড়া অ্যান্টিট্রাস্ট নজরদারির মুখে পড়তে পারে, কারণ HBO Max এর প্রায় ১৩০ মিলিয়ন গ্রাহকও এর আওতায় চলে আসবে। নেটফ্লিক্স অবশ্য যুক্তি দিয়েছে-এই একত্রীকরণ ভোক্তাদের জন্য কম খরচে বান্ডল সার্ভিস আনতে পারে এবং তারা আগের মতোই সিনেমা হলে নিয়মিত ছবি মুক্তি দেবে। কো-সিইও টেড সারানডোস বলেন, ওয়ার্নারের লাইব্রেরি আমাদের বৈচিত্র্যময় কনটেন্টকে আরও সমৃদ্ধ করবে। বিডি-প্রতিদিন\/আব্দুল্লাহ","url":"https:\/\/www.bd-pratidin.com\/entertainment\/2025\/12\/07\/1188722","date":1765086978000,"language":"bn","token_count":171,"source":"Bangladesh Pratidin"}
{"title":"তুরস্কের গোয়েন্দা প্রধানের সঙ্গে হামাস প্রতিনিধি দলের সাক্ষাৎ","body":"যুদ্ধবিরতির মেয়াদ বাড়ানোসহ বেশ কিছু বিষয়ে আলোচনার জন্য তুরস্কের গোয়েন্দা প্রধান ইব্রাহিম কালিনের সঙ্গে বৈঠক করেছেন ফিলিস্তিনি স্বাধীনতাকামী গোষ্ঠী হামাসের একটি প্রতিনিধি দল। নিরাপত্তা সূত্রের খবর অনুযায়ী, স্থানীয় সময় শনিবার (২৪ জানুয়ারি) ইস্তাম্বুলে অনুষ্ঠিত হওয়া বৈঠকে হামাসের রাজনৈতিক ব্যুরোর সদস্য খলিল আল হায়াসহ অনেকে উপস্থিত ছিলেন। টিআরটি ওয়ার্ল্ডের এক প্রতিবেদনে বলা হয়েছে, গাজা যুদ্ধবিরতি চুক্তি ছাড়াও মানবিক সহায়তা বৃদ্ধি, রাফাহ সীমান্ত খুলে দেওয়া, গাজা ব্যবস্থাপনার জন্য জাতীয় কমিটি দায়িত্ব শুরুসহ বেশ কিছু নিয়ে প্রতিনিধি দলের সদস্যরা আলোচনা করেছেন। এসময় হামাস প্রতিনিধিদল গাজায় শান্তি প্রতিষ্ঠার প্রচেষ্টায় মধ্যস্থতা এবং নিশ্চয়তার জন্য তুরস্কের প্রেসিডেন্ট রিসেপ তাইয়িপ এরদোয়ারের প্রতি কৃতজ্ঞতা প্রকাশ করেন। একইসাথে পরিকল্পনার দ্বিতীয় ধাপে আঙ্কারার ক্রমবর্ধমান গুরুত্বপূর্ণ ভূমিকার জন্যও কৃতজ্ঞতা প্রকাশ করে। উল্লেখ্য, ২০২৩ সালের অক্টোবর থেকে দখলদার ইসরাইলের গাজায় গণহত্যায় ৭১ হাজারের বেশি মানুষকে হত্যা করা হয়েছে। যাদের বেশিরভাগই নারী ও শিশু। এছাড়াও আহত হয়েছেন ১ লাখ ৭১ হাজারের বেশি মানুষ। গত ১০ অক্টোবর থেকে শুরু হওয়া যুদ্ধবিরতি সত্ত্বেও গাজায় হামলা চালিয়ে আসছে ইসরাইল। গাজার স্বাস্থ্য মন্ত্রণালয়ের তথ্য অনুযায়ী, ইসরায়েল হামলা অব্যাহত রয়েছে। এর মধ্যে ৪৮১ জন ফিলিস্তিনি নিহত এবং ১ হাজার ৩১৩ জন আহত হয়েছেন। বিডি প্রতিদিন\/কামাল","url":"https:\/\/www.bd-pratidin.com\/international-news\/2026\/01\/25\/1209045","date":1769333205000,"language":"bn","token_count":177,"source":"Bangladesh Pratidin"}
{"title":"ভারতে বিশ্বকাপ আয়োজন নিয়ে শঙ্কা, ভেন্যু বদলের গুঞ্জন","body":"ভারতে আসন্ন টি-টোয়েন্টি বিশ্বকাপ ঘিরে ঘনীভূত হচ্ছে শঙ্কার কালো মেঘ। দেশটিতে প্রাণঘাতী নিপা ভাইরাসের প্রাদুর্ভাব মারাত্মক আকার ধারণ করায় ইংল্যান্ডের মতো পরাশক্তি দেশ টুর্নামেন্টে অংশ নেওয়া নিয়ে আপত্তি জানিয়েছে। ইংল্যান্ডের আপত্তির পর এখন অস্ট্রেলিয়াও পরিস্থিতি নিয়ে উদ্বেগ প্রকাশ করেছে, যা টুর্নামেন্ট আয়োজন নিয়ে নতুন প্রশ্ন তুলছে। অস্ট্রেলিয়ার ফেডারেল স্বাস্থ্যমন্ত্রী মার্ক বাটলার জানিয়েছেন, নিপাহ পরিস্থিতি তারা নিবিড়ভাবে পর্যবেক্ষণ করছেন। এক বিবৃতিতে তিনি বলেন, আপাতত অসুস্থ যাত্রীদের জন্য বিদ্যমান স্বাস্থ্যবিধিতে পরিবর্তনের প্রয়োজন নেই, তবে অস্ট্রেলিয়া সর্বোচ্চ সতর্ক অবস্থানে রয়েছে। এশিয়ার বিভিন্ন বিমানবন্দরে স্বাস্থ্য পরীক্ষা জোরদার করা হলেও অস্ট্রেলিয়ার বিমানবন্দরগুলোতে এখনো নতুন কোনো বিধি-নিষেধ আরোপ করা হয়নি। আন্তর্জাতিক সংবাদমাধ্যম আলজাজিরার এক প্রতিবেদনে দাবি করা হয়েছে, নিপাহ ভাইরাস করোনাভাইরাসের চেয়েও বেশি প্রাণঘাতী হতে পারে। বিশ্ব স্বাস্থ্য সংস্থার (ডব্লিউএইচও) তথ্য অনুযায়ী, নিপাহ ভাইরাসে আক্রান্ত রোগীদের মৃত্যুহার ৪০ থেকে ৭৫ শতাংশ পর্যন্ত হতে পারে। পরিস্থিতি মোকাবেলায় ভারতের ন্যাশনাল সেন্টার ফর ডিজিজ কন্ট্রোল (এনসিডিসি) স্বাস্থ্যকর্মীদের জন্য মাস্ক, গগলস ও পিপিই ব্যবহারের কঠোর নির্দেশনা জারি করেছে। এই পরিস্থিতিতে বিশ্বকাপে অংশ নিতে যাওয়া খেলোয়াড়দের নিরাপত্তা নিয়ে উদ্বেগ বাড়ছে। আন্তর্জাতিক পর্যায়ে নিপাহ ভাইরাসের ঝুঁকি নিয়ে আলোচনা জোরদার হওয়ায় অংশগ্রহণকারী দলগুলোর মধ্যেও সতর্কতা বৃদ্ধি পেয়েছে। পাকিস্তানি গণমাধ্যম আরো জানিয়েছে, ইংল্যান্ডের অবস্থানের পর ইউরোপের কয়েকটি দেশও ভারতে খেলতে অনাগ্রহ প্রকাশ করছে। এমনকি পুরো টুর্নামেন্ট শ্রীলঙ্কায় সরিয়ে নেওয়ার সম্ভাবনা নিয়েও আলোচনা শুরু হয়েছে। পূর্বনির্ধারিত সূচি অনুযায়ী, ২০ দল নিয়ে অনুষ্ঠিতব্য এই বিশ্বকাপের মোট ৫৫টি ম্যাচের মধ্যে ২০টি শ্রীলঙ্কায় এবং বাকি ৩৫টি ভারতে অনুষ্ঠিত হওয়ার কথা আছে। তবে শেষ মুহূর্তে ভেন্যু পরিবর্তন করা আইসিসির জন্য বড় চ্যালেঞ্জ হয়ে দাঁড়াতে পারে। কারণ এর আগে নিরাপত্তাজনিত উদ্বেগ দেখিয়ে বাংলাদেশের ভেন্যু পরিবর্তনের আবেদন প্রত্যাখ্যান করেছিল আইসিসি, যা বর্তমান পরিস্থিতিকে আরো জটিল করে তুলেছে। বিডি প্রতিদিন\/নাজিম","url":"https:\/\/www.bd-pratidin.com\/sports\/2026\/01\/31\/1211356","date":1769832705000,"language":"bn","token_count":258,"source":"Bangladesh Pratidin"}
{"title":"স্কুলজীবনের সেই ঘটনায় ক্ষমা চাইলেন ঐশী","body":"স্কুলজীবনের এক ঘটনার কথা স্মরণ করে ক্ষমা চাইলেন জনপ্রিয় অভিনেত্রী জান্নাতুল ফেরদৌস ঐশী। সম্প্রতি একটি বেসরকারি টেলিভিশন টকশোতে এসে নিজের এ অনুভূতি প্রকাশ করেন তিনি। ঐশী জানান, দশম শ্রেণিতে পড়ার সময় এক তরুণ তাকে প্রেমের প্রস্তাব দিয়েছিলেন। কিন্তু তার প্রত্যুত্তরে যা ঘটেছিল, তা ছিল অভাবনীয়। ঐশী বলেন, প্রেমের প্রস্তাব দেওয়ার প্যাটার্নের থেকে বড় কথা, প্রেমের প্রস্তাব দিয়েছিল এমন একজনকে আমি ক্রিকেট স্ট্যাম্প দিয়ে পিটিয়েছিলাম। অবাক হয়ে সঞ্চালক চানতে চান, ঠিক কী কারণে এমনটা ঘটেছিল? এবার খানিকটা হাসিমুখে অভিনেত্রী জানান, বয়স কম থাকায় বিষয়টি বোঝার মতো পরিপক্বতা ছিল না তার। তাই এমনটা ঘটে। যদিও পরক্ষণেই ওই তরুণের কাছে ক্ষমা চেয়ে ঐশী বলেন, আমি তখন ইমম্যাচিউর ছিলাম। আই অ্যাম সরি। আমি এখন তাকে উদ্দেশ করেই বলছি। বর্তমানে চলচ্চিত্র নিয়ে বেশ ব্যস্ত সময় পার করছেন ঐশী। সবশেষ ওটিটিতে মুক্তি পেয়েছে ‘নূর’ ছবিটি। এতে তার বিপরীতে দেখা গেছে আরিফিন শুভকে। এ ছাড়া ‘সোলজার’ সিনেমায় শাকিব খানের বিপরীতে দেখা যাবে তাকে। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/12\/24\/1195983","date":1766584176000,"language":"bn","token_count":148,"source":"Bangladesh Pratidin"}
{"title":"ফ্লাইট বিলম্বে পোখরায় অনুশীলন বাতিল করলো বাংলাদেশ নারী দল","body":"নেপালের পোখরায় অনুষ্ঠিতব্য সাফ অ-১৯ নারী ফুটবল টুর্নামেন্ট শুরু হতে যাচ্ছে ৩১ জানুয়ারি। বাংলাদেশ নারী দল গতকাল কাঠমান্ডু পৌঁছায়। তবে আজ সকালে কাঠমান্ডু থেকে পোখরার ফ্লাইটে বিলম্বের কারণে দলের অনুশীলন বাতিল করতে হয়। নেপাল সময় সকাল সাড়ে সাতটায় বাংলাদেশের ফ্লাইট বুদ্ধা এয়ারলাইন্সে থাকা সত্ত্বেও কাঠমান্ডু বিমানবন্দরে বৈরী আবহাওয়া ও দৃশ্যতার সংকটের কারণে ফ্লাইট ৫ ঘণ্টা বিলম্ব হয় এবং দুপুর দেড় টায় পোখরায় পৌঁছায়। ফ্লাইট বিলম্বের কারণে ক্লান্তি দেখা দেয় আলপি আক্তারদের। তাই হেড কোচ বাটলার আজকের অনুশীলন বাতিল করেন, যাতে খেলোয়াড়রা যথাযথভাবে রিকভারি করতে পারেন। পরশু বাংলাদেশ নারী দল ভুটানের বিপক্ষে মাঠে নামবে। টুর্নামেন্টে প্রতিটি দল তিনটি করে ম্যাচ খেলবে এবং শীর্ষ দুই দল ৭ ফেব্রুয়ারি ফাইনালে মুখোমুখি হবে। বাংলাদেশ দলের জন্য এটি প্রথমবারের মতো সাফ অ-১৯ নারী ফুটবল টুর্নামেন্টে অংশগ্রহণ। দলের প্রস্তুতি ঢাকায় শুরু হলেও হেড কোচ বাটলার নেপালে খেলোয়াড়দের সঙ্গে রয়েছেন। বিডি-প্রতিদিন\/আশফাক","url":"https:\/\/www.bd-pratidin.com\/sports\/2026\/01\/29\/1210791","date":1769699185000,"language":"bn","token_count":134,"source":"Bangladesh Pratidin"}
{"title":"যাদের হাতে উঠল গ্র্যামি অ্যাওয়ার্ড","body":"সংগীত বিশ্বের সবচেয়ে মর্যাদাপূর্ণ পুরস্কার ‘গ্র্যামি অ্যাওয়ার্ড ২০২৬’-এর বিজয়ীদের নাম ঘোষণা করা হয়েছে। এবারের আসরে প্রধান পুরস্কারগুলো জিতে নিয়েছেন জনপ্রিয় শিল্পী ব্যাড বানি, কেনড্রিক লামার, বিলি আইলিশ এবং লেডি গাগা। গত রবিবার রাতে যুক্তরাষ্ট্রের লস অ্যাঞ্জেলেসের ক্রিপ্টো ডটকম অ্যারেনায় জমকালো এক আয়োজনের মধ্য দিয়ে এ পুরস্কার প্রদান করা হয়। এবারের আসরে ‘ডেবি তিরার মাস ফোটোস’ অ্যালবামের জন্য গ্র্যামির অন্যতম শীর্ষ সম্মান ‘অ্যালবাম অব দ্য ইয়ার’ জিতে নিয়েছেন ব্যাড বানি। অন্যদিকে ‘লুথার’ গানের জন্য ‘রেকর্ড অব দ্য ইয়ার’ এবং ‘জিএনএক্স’ অ্যালবামের জন্য ‘বেস্ট র‌্যাপ অ্যালবাম’সহ একাধিক পুরস্কার নিজের করে নিয়েছেন কেনড্রিক লামার। ‘ওয়াইল্ড ফ্লাওয়ার’ গানের জন্য বিলি আইলিশ জিতেছেন ‘সং অব দ্য ইয়ার’-এর পুরস্কার। পপ তারকা লেডি গাগার ঝুলিতে গেছে ‘বেস্ট পপ ভোকাল অ্যালবাম’সহ (অ্যালবাম : মেহেম) দুটি পুরস্কার। তারকাবহুল আয়োজন জনপ্রিয় কমেডিয়ান ট্রেভর নোয়াহ টানা ষষ্ঠবারের মতো গ্র্যামির এ আসরটি উপস্থাপনা করেন। হ্যারি স্টাইলস, চার্লি এক্সসিএক্স এবং শ্যাপেল রোয়ানের মতো তারকারা মঞ্চে বিজয়ীদের হাতে পুরস্কার তুলে দেন। এদিকে দক্ষিণ এশীয় সংগীতপ্রেমীদের নজর ছিল ভারতীয় সংগীতজ্ঞদের দিকে। এ বছর গ্র্যামিতে ভারতের পক্ষ থেকে আনুশকা শঙ্কর, সিদ্ধান্ত ভাটিয়া, শক্তি এবং চারু সুরি বিভিন্ন বিভাগে মনোনয়ন পেয়েছিলেন। বিশ্বমঞ্চে ভারতের শক্তিশালী উপস্থিতির জানান দিলেও শেষ পর্যন্ত এবার কোনো বিভাগে পুরস্কার জিততে পারেননি তারা। একনজরে প্রধান বিজয়ীদের তালিকা : অ্যালবাম অব দ্য ইয়ার : ডেবি তিরার মাস ফোটোস (ব্যাড বানি), রেকর্ড অব দ্য ইয়ার : লুথার (কেনড্রিক লামার ও এসজেডএ), সং অব দ্য ইয়ার : ওয়াইল্ড ফ্লাওয়ার (বিলি আইলিশ), সেরা নতুন শিল্পী : অলিভিয়া ডিন, সেরা পপ ভোকাল অ্যালবাম : মেহেম (লেডি গাগা), সেরা র‌্যাপ অ্যালবাম : জিএনএক্স (কেনড্রিক লামার), সেরা রক অ্যালবাম : নেভার এনাফ (টার্নস্টাইল), সেরা মিউজিক ভিডিও : এনজাইটি (ডোয়েচি), সেরা অডিও বুক ও বর্ণনা : মেডিটেশন (দালাই লামা)। এ ছাড়া কেনড্রিক লামার ‘বেস্ট র‌্যাপ পারফরম্যান্স’ ও ‘বেস্ট র‌্যাপ সং’ বিভাগেও শ্রেষ্ঠত্ব প্রমাণ করেছেন। অন্যদিকে লেডি গাগা তাঁর ‘আব্রাকাদাবরা’ গানের জন্য ‘সেরা ড্যান্স-পপ রেকর্ডিং’ পুরস্কারটিও জিতে নিয়েছেন।","url":"https:\/\/www.bd-pratidin.com\/entertainment-news\/2026\/02\/03\/1212453","date":1770055200000,"language":"bn","token_count":295,"source":"Bangladesh Pratidin"}
{"title":"যে সিনেমা দিয়ে সুপারস্টার","body":"সুপারস্টার মানে দর্শকের মনের গভীরে স্থান গড়ে নেওয়া। কাজের দক্ষতা দিয়ে জনপ্রিয়তার শিখরে পৌঁছে যাওয়া। ঢাকাই চলচ্চিত্রে শীর্ষ কজন নায়ক তাঁদের অনবদ্য কাজ দিয়ে সহজেই এ জনপ্রিয়তা বা সুপারস্টারের তকমা লাভ করেন। এঁদের মধ্যে ১০ জনের কথা তুলে ধরেছেন - আলাউদ্দীন মাজিদ ‘অবুঝ মন’-এ রাজ্জাক ১৯৬৬ সালে জহির রায়হান পরিচালিত ‘বেহুলা’ চলচ্চিত্রে কেন্দ্রীয় চরিত্র ‘লখিন্দর’-এর ভূমিকায় অভিনয়ের মাধ্যমে ঢাকাই চলচ্চিত্রে নিজের আসন গড়ে নেন নায়করাজ রাজ্জাক। তবে ১৯৭২ সালে মুক্তি পাওয়া কাজী জহির পরিচালিত ‘অবুঝ মন’ চলচ্চিত্রের আকাশছোঁয়া সাফল্য রাজ্জাককে ওই সময়ে ঢাকাই চলচ্চিত্রের সুপারস্টারে পরিণত করে। পাঁচ দশকে অভিনেতা ও নির্মাতা হিসেবে তাঁর অনন্য আসন কেউ টলাতে পারেনি। প্রখ্যাত চলচ্চিত্র সাংবাদিক আহমদ জামান চৌধুরী দক্ষ চলচ্চিত্রজীবনের কারণে তাঁকে ‘নায়করাজ’ উপাধিতে ভূষিত করেন। ৩০০-এরও অধিক বাংলা ও উর্দু ভাষার চলচ্চিত্রে অভিনয়ের পাশাপাশি প্রায় দুই ডজন চলচ্চিত্র প্রযোজনা ও পরিচালনা করেন তিনি। ২০১৫ সালে বাংলাদেশ সরকার সংস্কৃতিতে বিশেষ ভূমিকা রাখার জন্য তাঁকে স্বাধীনতা পুরস্কারে ভূষিত করে। পাঁচবার শ্রেষ্ঠ অভিনেতা হিসেবে জাতীয় চলচ্চিত্র পুরস্কার লাভ করেন। ২০১৩ সালে জাতীয় চলচ্চিত্র পুরস্কারে আজীবন সম্মাননা প্রদান করা হয় নায়করাজ রাজ্জাককে। কলকাতার বেশ কিছু ছবিতে অভিনয় করেও দর্শকপ্রিয়তা পান তিনি। ‘মাস্তান’-এ জাফর ইকবাল জাফর ইকবাল। ১৯৭০ সালে বশির হোসেন পরিচালিত ‘আপন পর’ ছবির মাধ্যমে নায়ক হিসেবে চলচ্চিত্রে অভিষেক তাঁর। প্রথম ছবিতেই দর্শক নজর কাড়েন তিনি। তবে ১৯৭৫ সালে অশোক ঘোষের ‘মাস্তান’ চলচ্চিত্রে অসাধারণ অভিনয় করে সেই প্রজন্মের প্রতিনিধিত্বকারী নায়ক হিসেবে প্রতিষ্ঠা পান এবং সুপারস্টার বনে যান। শতাধিক চলচ্চিত্রে অভিনয় করেন। যার বেশির ভাগই ছিল ব্যবসাসফল। ববিতার সঙ্গে তাঁর জুটি ছিল দর্শকনন্দিত। ববিতার বিপরীতে ৩০টি চলচ্চিত্রে অভিনয় করেন তিনি। ১৯৯২ সালে অকাল প্রয়াণ ঘটে জনপ্রিয় নায়ক জাফর ইকবালের। তাঁর ফ্যাশন ও অভিনয় স্টাইল এখনো মুগ্ধ করে রেখেছে দর্শকদের। ‘লাঠিয়াল’-এ ফারুক নায়ক ফারুক। ১৯৭১ সালে এইচ আকবর পরিচালিত ‘জলছবি’ চলচ্চিত্রে অভিনয়ের মাধ্যমে চলচ্চিত্রে তাঁর অভিষেক ঘটে। ১৯৭৫ সালে নারায়ণ ঘোষ মিতা পরিচালিত ‘লাঠিয়াল’ ছবিতে অনবদ্য অভিনয় করে একদিকে তিনি সুপারস্টার অন্যদিকে জাতীয় চলচ্চিত্র পুরস্কার লাভ করেন। এরপর সুজন সখী, নয়ন মণি, সারেং বৌ, গোলাপী এখন ট্রেনে, সাহেব, কথা দিলাম, সীমার, দিন যায় কথা থাকে, মিয়াভাইসহ দেড় শতাধিক চলচ্চিত্রে অভিনয় করেছেন। লাঠিয়াল চলচ্চিত্রে অভিনয়ের জন্য তিনি ১৯৭৫ সালে শ্রেষ্ঠ পার্শ্বঅভিনেতা হিসেবে জাতীয় চলচ্চিত্র পুরস্কার লাভ করেন এবং ২০১৬ সালে আজীবন সম্মাননা অর্জন করেন। ‘মাসুদ রানা’য় সোহেল রানা সোহেল রানা। ১৯৭২ সালে মাসুদ পারভেজ নামে চলচ্চিত্র প্রযোজনা করেন। বাংলাদেশের প্রথম মুক্তিযুদ্ধের চলচ্চিত্র ‘ওরা ১১ জন’ ছবির প্রযোজক হিসেবে চলচ্চিত্র জগতে অভিষেক ঘটে তাঁর। ১৯৭৩ সালে সোহেল রানা নাম ধারণ করে ‘মাসুদ রানা’র গল্প অবলম্বনে ‘মাসুদ রানা’ শিরোনামে নির্মিত ছবির নায়ক হিসেবে আত্মপ্রকাশ এবং এ ছবির মাধ্যমে মাসুদ পারভেজ নামে পরিচালক হিসেবেও যাত্রা শুরু করেন তিনি। মূলত ‘মাসুদ রানা’ ছবিতে অনবদ্য অভিনয়ের কারণে প্রথম ছবিতেই তিনি সুপারস্টার খ্যাতি পান। তিনি তিনবার জাতীয় চলচ্চিত্র পুরস্কার লাভ করেন। ২০১৯ সালে জাতীয় চলচ্চিত্র পুরস্কারে আজীবন সম্মাননা লাভ করেন। ‘জিঞ্জির’-এ আলমগীর আলমগীর। চলচ্চিত্রে অভিষেক ১৯৭৩ সালে আলমগীর কুমকুম পরিচালিত ‘আমার জন্মভূমি’ ছবির মাধ্যমে। ১৯৭৮ সালে দিলীপ বিশ্বাসের ‘জিঞ্জির’ চলচ্চিত্রে দক্ষ অভিনয় করেই তিনি সুপারস্টারের তকমা লাভ করেন। প্রায় দুই শতাধিক ছবিতে অভিনয় করেন তিনি। অভিনয়ের পাশাপাশি প্রযোজক, গায়ক ও পরিচালক হিসেবে সুনাম কুড়িয়েছেন। ১৯৮৫ সালে ‘নিষ্পাপ’ চলচ্চিত্র দিয়ে তাঁর পরিচালনায় অভিষেক। শ্রেষ্ঠ অভিনেতা ও শ্রেষ্ঠ পার্শ্বচরিত্রের অভিনেতা বিভাগে নয়বার জাতীয় চলচ্চিত্র পুরস্কার অর্জন করেছেন। ২০১৭ সালে জাতীয় চলচ্চিত্র পুরস্কারে আজীবন সম্মাননা লাভ করেন তিনি। ‘বেদের মেয়ে জোসনা’য় ইলিয়াস কাঞ্চন ইলিয়াস কাঞ্চন। ১৯৭৭ সালে সুভাষ দত্ত পরিচালিত ‘বসুন্ধরা’ চলচ্চিত্রে অভিনয়ের মাধ্যমে বড়পর্দায় অভিষেক ঘটে তাঁর। ১৯৮৬ সালে আলমগীর কবির পরিচালিত ‘পরিণীতা’ চলচ্চিত্রে অভিনয় করে শ্রেষ্ঠ অভিনেতা হিসেবে জাতীয় চলচ্চিত্র পুরস্কার পান। ১৯৮৯ সালে ‘বেদের মেয়ে জোসনা’র অসাধারণ সাফল্য ইলিয়াস কাঞ্চনকে সুপারস্টারের আসন গড়ে দেয়। এ ছবিটি ঢাকাই চলচ্চিত্রের ইতিহাসে এখন পর্যন্ত সর্বোচ্চ আয়ের ছবি হয়ে আছে। প্রায় দুই শতাধিক ছবিতে অভিনয় ছাড়াও বেশ কয়েকটি ছবি প্রযোজনা ও পরিচালনা করেছেন তিনি। ‘আম্মাজান’-এ মান্না ১৯৮৪ সালে এফডিসির নতুন মুখের সন্ধান কার্যক্রমের মাধ্যমে চলচ্চিত্র জগতে আসেন মান্না। ওই বছর ‘তওবা’র মাধ্যমে বড়পর্দায় অভিষেক ঘটে তাঁর। তবে ১৯৮৫ সালে তাঁর অভিনীত প্রথম মুক্তিপ্রাপ্ত ছবি ‘পাগলি’। ১৯৯১ সালে মোস্তফা আনোয়ার পরিচালিত ‘কাসেম মালার প্রেম’ ছবিতে প্রথম একক নায়ক হিসেবে কাজ করেন মান্না। ছবিটি ব্যবসাসফল হওয়াতে মান্নাকে আর পেছনে ফিরে তাকাতে হয়নি। তবে ১৯৯৯ সালে কাজী হায়াত পরিচালিত ‘আম্মাজান’ ছবিটি তাঁকে খ্যাতির শীর্ষে নিয়ে যায় এবং তিনি বনে যান সুপারস্টার। বেশ কটি ছবি প্রযোজনা করেন তিনি তাঁর কৃতাঞ্জলী চলচ্চিত্র থেকে এবং সেগুলো ব্যবসাসফল হয়। শতাধিক ছবিতে অভিনয় করেছেন তিনি। ২০০৮ সালের ১৭ ফেব্রুয়ারি এ নায়কের অকালমৃত্যু ঘটে। নাঈম। ১৯৯১ সালের ৪ অক্টোবর এহতেশামের ‘চাঁদনী’ ছবির মাধ্যমে চলচ্চিত্রে যাত্রা শুরু হয় তাঁর। প্রথম ছবিই সুপারহিট এবং তিনি হয়ে যান সুপারস্টার। এরপর ‘লাভ’, ‘চোখে চোখে’, ‘দিল’, ‘টাকার অহংকার’, ‘ঘরে ঘরে যুদ্ধ’, ‘সোনিয়া’, ‘অনুতপ্ত’সহ প্রায় অর্ধশতাধিক ছবিতে অভিনয় করেন নাঈম। ১৯৯৪ সালে ব্যক্তিগত কারণে চলচ্চিত্রজগৎ থেকে দূরে সরেন তিনি। তারপরও এখনো তাঁর জনপ্রিয়তা এতটুকু কমেনি। তাঁর ছবিগুলোর কথা দর্শক স্মরণ করে। ‘কেয়ামত থেকে কেয়ামত’-এ সালমান শাহ ১৯৯৩ সালে ‘কেয়ামত থেকে কেয়ামত’ ছবি দিয়ে চলচ্চিত্রে আগমন ঘটে সালমান শাহর। প্রথম ছবিতেই দক্ষ অভিনয় দিয়ে তিনি সুপারস্টার বনে যান। স্মার্টনেস ও ব্যক্তিত্ব বোধের কারণে রাতারাতি তরুণ প্রজন্মের আইকনে পরিণত হয়ে ওঠেন এই নায়ক। মাত্র সাড়ে তিন বছরের ক্যারিয়ারে ২৭টি ছবি করেন। যার অধিকাংশই সুপারহিট। ১৯৯৬ সালের ৬ সেপ্টেম্বর ফিল্মি ক্যারিয়ার যখন মধ্যগগনে তখনই তাঁর রহস্যজনক মৃত্যু ঘটে। ‘কোটি টাকার কাবিন’-এ শাকিব খান ১৯৯৯ সালে সোহানুর রহমান সোহান পরিচালিত ‘অনন্ত ভালোবাসা’ চলচ্চিত্রের মাধ্যমে বড়পর্দায় অভিষেক ঘটে শাকিব খানের। তবে তাঁর অভিনীত প্রথম চলচ্চিত্র ‘সবাইতো সুখী হতে চায়’। ১৯৯৯ সাল থেকে বিরতিহীনভাবে অভিনয় করে গেলেও ২০০৬-এ এফ আই মানিক পরিচালিত ‘কোটি টাকার কাবিন’ ছবিটির অভাবনীয় সাফল্যে তিনি সুপারস্টার বনে যান। সেই থেকে বর্তমান পর্যন্ত ঢাকাই চলচ্চিত্রে শীর্ষ নায়কের আসনটি ধরে রেখেছেন তিনি। এ পর্যন্ত পেয়েছেন চারবার জাতীয় চলচ্চিত্র পুরস্কার। কলকাতার একাধিক ছবিতে অভিনয় করেও খ্যাতি পেয়েছেন তিনি।","url":"https:\/\/www.bd-pratidin.com\/entertainment-news\/2026\/01\/27\/1209642","date":1769450400000,"language":"bn","token_count":889,"source":"Bangladesh Pratidin"}
{"title":"ধানের শীষকে জয়যুক্ত করলে দেশের উন্নয়ন হবে: তারেক রহমান","body":"বিএনপির চেয়ারম্যান তারেক রহমান বলেছেন, আজ বহু বছর পরে আবারও আপনাদের মাঝে ফিরে এসেছি। মহান আল্লাহর কাছে এজন্য হাজার লাখো কোটি শুকরিয়া। প্রিয় শেরপুর এবং ধুনটবাসী। আগামী ১২ তারিখে দেশে বহুল প্রত্যাশিত নির্বাচন। বরাবর প্রত্যেকটি নির্বাচনে ধুনট এবং শেরপুরবাসী বিএনপিকে ধানের শীষকে জয়যুক্ত করেছেন। অতীতে যতবার ধানের শীষ জয়যুক্ত হয়েছে প্রত্যেকবার বিএনপি চেষ্টা করেছে ধুনট এবং শেরপুরবাসীর সার্বিক উন্নয়ন সাধণের জন্য। তিনি বলেন, এলাকার উন্নয়ন সাধনের জন্য। আমরা সেই উন্নয়নের ধারাকে অব্যাহত রাখতে চাই। আপনাদের সকলের কাছে এলাকার সন্তান হিসেবে আমার বিনীত অনুরোধ থাকবে। ইনশাল্লাহ প্রতিবারের মতো এবারও বগুড়া-৫ (শেরপুর-ধুনট) আসনে ধানের শীষ তথা ধানের শীষের প্রার্থী গোলাম মো. সিরাজকে আমরা জয়যুক্ত করবো। সকলে ভালো থাকবেন। নির্বাচনের পরে ইনশাল্লাহ আবারও আপনাদের সাথে দেখা হবে। বগুড়া থেকে সিরাজগঞ্জ যাওয়ার পথে শনিবার বেলা দেড়টার দিকে শেরপুর শহরের ধুনট মোড়ে পথসভায় প্রধান অতিথির বক্তব্যে তিনি এসব কথা বলেন। এসময় তিনি বগুড়া-৫ (শেরপুর-ধুনট) আসনে বিএনপির প্রার্থী গোলাম মো. সিরাজের জন্য ভোট চান। পথসভায় উপস্থিত ছিলেন বগুড়া-৫ (শেরপুর-ধুনট) আসনে বিএনপি মনোনীত এমপি প্রার্থী ও সাবেক এমপি গোলাম মো. সিরাজ, বিএনপির কেন্দ্রীয় নির্বাহী কমিটির সদস্য কেএম মাহবুবার রহমান হারেজ, ছাত্রদলের কেন্দ্রীয় সাবেক সভাপতি ফজলুর রহমান খোকন, জেলা বিএনপির সাবেক উপদেষ্টা আলহাজ্ব জানে আলম খোকা, জেলা বিএনপির সদস্য আসিফ সিরাজ রব্বানী সানভি, শেরপুর উপজেলা বিএনপির সভাপতি শহিদুল ইসলাম বাবলু, সাধারণ সম্পাদক রফিকুল ইসলাম মিন্টু, ধুনট উপজেলা বিএনপির সভাপতি তৌহিদুল আলম মামুন, বিএনপি নেতা শফিকুল ইসলাম শফিক, মামুনুর রশিদ আপেল প্রমুখ। পথসভা শেষে বিএনপি চেয়ারম্যান তারেক রহমান সিরাজগঞ্জের উদ্দেশে যাত্রা করেন। এর আগে এদিন বেলা সাড়ে ১২টার দিকে বগুড়ার শাজাহানপুর উপজেলা বিএনপির দলীয় কার্যালয়ের সামনে আয়োজিত ধানের শীষের পথসভায় বক্তব্য রাখেন বিএনপির চেয়ারম্যান তারেক রহমান। এসময় বক্তব্যে তিনি বলেন, আমি আপনাদের ঘরের সন্তান তারেক রহমান বলছি। বহু বছর পর আপনাদের এলাকায় এসেছি। এর আগে যখন আসতাম তখন এলাকা ঘুরে ঘুরে আপনাদের সাথে কথা বলতাম। কাজ দেখতাম। আপনাদের এই এলাকার উন্নয়নসহ মানুষের দুঃখ-কষ্ট দেখভালের জন্য আমি বগুড়া-৭ (গাবতলী-শাজাহানপুর) আসনে বিএনপির প্রার্থী মোরশেদ মিল্টনকে দায়িত্ব দিয়ে গেলাম। আপনারা ধানের শীষে ইনশাল্লাহ ১২ তারিখে মিলটনকে জয়যুক্ত করবেন। মিল্টনের মাধ্যমে গাবতলী ও শাজাহানপুর এলাকার মানুষের যত কাজ ইনশাল্লাহ করবো। তারেক রহমান আরও বলেন, আজকে আমাকে ছেড়ে দেন। আমি তো ঘরের ছেলে। ইনশাল্লাহ আবারও আসবো। আমার জন্য দোয়া করবেন। আমি যেন দেশের জন্য কাজ করতে পারি। শাজাহানপুরে এই পথসভায় তারেক রহমানের উপস্থিতি ও বক্তব্যে দলীয় নেতা-কর্মীদের মধ্যে ব্যাপক উৎসাহ-উদ্দীপনার সৃষ্টি হয়। রাস্তার দু’পাশে জড়ো হওয়া বিএনপি নেতা-কর্মী ও সাধারণ মানুষ হাত নেড়ে ও স্লোগানের মাধ্যমে তাকে উষ্ণ শুভেচ্ছা জানান। বক্তব্যে তারেক রহমান শাজাহানপুরসহ বগুড়ার মানুষের প্রতি কৃতজ্ঞতা প্রকাশ করেন। এদিন বেলা ১১টায় বগুড়ার ফোরস্টার হোটেল নাজ গার্ডেনে নিজের নির্বাচনী এলাকা বগুড়া-৬ (সদর) আসনের নেতাদের সঙ্গে মতবিনিময় সভায় প্রধান অতিথির বক্তব্যে রাখেন বিএনপির চেয়ারম্যান তারেক রহমান। অনুষ্ঠানের শুরুতে বিএনপির সাবেক চেয়ারপারসন মরুহুমা বেগম খালেদা জিয়ার রুহের মাগফেরাত কামনা করে দোয়া ও মোনাজাত করা হয়। বিডি প্রতিদিন\/আরাফাত","url":"https:\/\/www.bd-pratidin.com\/current-politics\/2026\/01\/31\/1211535","date":1769866180000,"language":"bn","token_count":442,"source":"Bangladesh Pratidin"}
{"title":"তৃতীয় বিয়ে ভাঙার সংবাদ দিয়ে অভিনেত্রী বললেন ‌‘খুব শান্তিতে আছি’","body":"একে একে ভাঙল তিন বিয়ে, তারপরও নাকি ‘খুব শান্তিতে’ আছেন ভারতের দক্ষিণী সিনেমার জনপ্রিয় অভিনেত্রী মীরা বাসুদেবন। সম্প্রতি সোশ্যাল মিডিয়ায় দেওয়া এক বার্তায় এমনটাই ঘোষণা করেন তিনি। রোববার (১৬ নভেম্বর) ইনস্টাগ্রামে নিজের একটি ছবি পোস্ট করে ক্যাপশনে মীরা লেখেন, আমি অভিনেত্রী মীরা বাসুদেবন। আনুষ্ঠানিকভাবে ঘোষণা করছি, ২০২৫-এর আগস্ট থেকে আমি সিঙ্গেল। জীবনের অত্যন্ত সুন্দর ও শান্তিপূর্ণ পর্যায়ে আছি। মীরা ও বিপিনের প্রথম পরিচয় জনপ্রিয় একটি টিভি সিরিয়ালের শুটিং সেটে। সময়ের সঙ্গে তাদের পেশাগত সম্পর্ক ব্যক্তিগত পর্যায়ে গড়ায়। ২০২৪ সালের মে মাসে সাতপাকে বাঁধা পড়েন এই জুটি। এর আগে, ২০০৫ সালে বিশাল আগরওয়ালকে বিয়ে করেন মীরা। ২০১০ সালে আলাদা হয়ে যান তারা। এরপর ২০১২ সালে জনের সঙ্গে দ্বিতীয়বার ঘর বাঁধেন মীরা। এ সংসারে তাদের আরিহা নামে একটি পুত্রসন্তান আছে। ২০১৬ সালে এ সংসারও ভেঙে যায়। দীর্ঘদিন একা থাকার পর বিপিনের সঙ্গে তৃতীয়বারের মতো ঘর বেঁধেছিলেন অভিনেত্রী। সেটাও আর টিকল না। প্রসঙ্গত, ২০০৩ সালে তেলেগু ‘গোলমাল’ সিনেমার মাধ্যমে বড় পর্দায় পা রাখেন মীরা বাসুদেবন। একই বছর বলিউডে অভিষেক ঘটে তার। তামিল ভাষার ‘আন্নি সরনাদান্দেন’ সিনেমায় অভিনয়ের মাধ্যমে নজর কাড়েন মীরা, জেতেন ‘তামিলনাড়ু স্টেট ফিল্ম স্পেশাল অ্যাওয়ার্ড’। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/11\/18\/1181324","date":1763472308000,"language":"bn","token_count":176,"source":"Bangladesh Pratidin"}
{"title":"ভদ্র ব্যবহারের কোনো মূল্য নেই এই সমাজে : মিষ্টি জান্নাত","body":"ঢাকাই চলচ্চিত্রের আলোচিত চিত্রনায়িকা মিষ্টি জান্নাত, অভিনয়ের চেয়ে ব্যক্তিগত জীবন ও স্পষ্টভাষী মন্তব্যের কারণেই যিনি প্রায়ই শিরোনামে থাকেন। এবার সামাজিক যোগাযোগমাধ্যমে দেওয়া এক পোস্টের কারণে তিনি নতুন করে আলোচনায় আসলেন। সম্প্রতি নিজের ফেসবুক পেজে দেওয়া এক স্ট্যাটাসে মিষ্টি জান্নাত বর্তমান সমাজব্যবস্থার প্রতি ক্ষোভ প্রকাশ করেন। তিনি মনে করেন, বর্তমান সমাজে ভদ্র আচরণের কোনো কদর নেই। ক্ষোভ প্রকাশ করে নিজের পেজে তিনি লিখেছেন, ‘ভদ্র ব্যবহারের কোনো মূল্য নেই এই সমাজে। তাই আবার আগের ফর্মে ফেরত আসলাম।’ হঠাৎ কেন মিষ্টির এই মেজাজ বদল, তা নিয়ে অনুসারীদের মনে কৌতূহল দেখা দিলেও নেটিজেনদের বড় একটি অংশ তার এই মন্তব্যের সঙ্গে একাত্মতা প্রকাশ করেছেন। এর আগে অন্য এক বার্তায় মিষ্টি জান্নাত তার ক্যারিয়ার ও পেশাদারত্ব নিয়ে নিজের অবস্থান পরিষ্কার করেন। সেখানে তিনি উল্লেখ করেন, সিনেমার ছোট কোনো চরিত্রে কাজ করে অসম্মানিত হওয়ার চেয়ে সম্মান বজায় রেখে প্রস্তাব ফিরিয়ে দেওয়াটাই প্রকৃত সাহসিকতা। বিডি-প্রতিদিন\/শআ","url":"https:\/\/www.bd-pratidin.com\/entertainment\/2025\/12\/22\/1195190","date":1766416261000,"language":"bn","token_count":137,"source":"Bangladesh Pratidin"}
{"title":"‘বিবাহবিচ্ছেদ’ প্রশ্নে যে জবাব দেন ঐশ্বরিয়া","body":"অভিষেক বচ্চনের সঙ্গে দেড় যুগের দাম্পত্যজীবন ঐশ্বরিয়া রাইয়ের। আছে আরাধ্যা বচ্চন নামে এক কন্যাসন্তান। মাঝেমধ্যেই গুঞ্জন ওঠে, সম্পর্কটা ঠিক আগের মতো নেই এ বলিউড দম্পতির। তবে এ নিয়ে কখনো প্রকাশ্যে মুখ খোলেননি দুজনের কেউই। বিচ্ছেদ বিষয়ে মুখে তালা দিলেও পুরোনো এক অনুষ্ঠানে এ বিষয়ে মন্তব্য করেছিলেন ঐশ্বরিয়া। সময়টা ২০০৯ সাল। সবে বিয়ের মাত্র দুই বছর পার হলো। অপরা উইনফ্রের অনুষ্ঠানে হাজির অভিষেক-ঐশ্বরিয়া। সেখানে তাদের বিয়ের বেশকিছু মুহূর্ত তুলে ধরা হয়। জমকালো বিয়ের ঝলক দেখে অবাক হয়েছিলেন অপরা। অভিষেকের মুখে বিবরণ শুনে তিনি জানতে চান, এত জাঁকজমক অনুষ্ঠান করে বিয়ে করার পর বিবাহবিচ্ছেদ হলে তা নিশ্চয়ই দম্পতির জন্য খুব কঠিন হয়ে ওঠে? সঞ্চালিকার এমন প্রশ্ন শুনে প্রায় গর্জে ওঠেন ঐশ্বরিয়া। প্রশ্নের জবাবে তিনি বলেন, আমরা এই ধরনের ভাবনা মাথাতেই আসতে দিই না। বিয়ে মানেই পরস্পরের প্রতি সারা জীবনের প্রতিশ্রুতি। পরিবারের সঙ্গে থাকার মধ্যেই রয়েছে আনন্দ। প্রসঙ্গত, ১ নভেম্বর ৫২ বছরে পা দিয়েছেন অভিনেত্রী। ১৯৭৩ সালের এই দিনে কর্ণাটকের ম্যাঙ্গালোরে জন্ম হয় তার। ১৯৯৪ সালের ‘মিস ওয়ার্ল্ড’ জিতে চলে আসেন পাদপ্রদীপের আলোয়। এর তিন বছর পর অভিনয়ে নাম লেখান ঐশ্বরিয়া। এরপর পেরিয়ে গেছে দুই যুগেরও বেশি সময়। এখনো সমানতালে দ্যুতি ছড়াচ্ছেন সাবেক এই বিশ্বসুন্দরী। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/11\/02\/1174771","date":1762022247000,"language":"bn","token_count":184,"source":"Bangladesh Pratidin"}
{"title":"আল-হিলালে যোগ দিলেন বেনজেমা","body":"সৌদি ফুটবলে আরেকটি বড় দলবদলের সাক্ষী হলো বিশ্ব। সৌদি প্রো লিগের ক্লাব আল-ইত্তিহাদ ছেড়ে চিরপ্রতিদ্বন্দ্বী আল-হিলালে যোগ দিয়েছেন ব্যালন ডি’অর জয়ী ফরাসি তারকা করিম বেনজেমা। সোমবার আনুষ্ঠানিকভাবে আল-হিলালের সঙ্গে চুক্তি সম্পন্ন করেন তিনি। রিয়াল মাদ্রিদে দীর্ঘদিন ক্রিস্টিয়ানো রোনালদোর সতীর্থ ছিলেন বেনজেমা। তবে সৌদি লিগে এসে সেই বন্ধুত্ব রূপ নিয়েছে প্রতিদ্বন্দ্বিতায়। কারণ, রোনালদোর বর্তমান ক্লাব আল-নাসরের শিরোপা দৌড়ে এখন বড় বাধা হয়ে দাঁড়িয়েছে বেনজেমার নতুন দল আল-হিলাল। বর্তমানে লিগ টেবিলে আল-নাসরের চেয়ে এক পয়েন্টে এগিয়ে রয়েছে আল-হিলাল। ফলে শিরোপা লড়াই আরও জমে উঠবে বলেই মনে করছেন ফুটবল বিশ্লেষকরা। গেল মৌসুমে আল-ইত্তিহাদের হয়ে দুর্দান্ত পারফরম্যান্স দেখান বেনজেমা। তার নেতৃত্বেই সৌদি প্রো লিগ ও কিংস কাপের শিরোপা জেতে আল-ইত্তিহাদ। বিপরীতে, সৌদি ফুটবলে যোগ দেওয়ার পরও এখন পর্যন্ত লিগ শিরোপার স্বাদ পাননি রোনালদো। এদিকে বেনজেমার এই দলবদল ঘিরে আন্তর্জাতিক গণমাধ্যমে রোনালদোর অসন্তুষ্টির খবরও প্রকাশ পেয়েছে, যা সৌদি লিগের উত্তাপ আরও বাড়িয়ে দিয়েছে। উল্লেখ্য, আল-হিলাল সৌদি ফুটবলের ইতিহাসে সবচেয়ে সফল ক্লাব। তাদের ঝুলিতে রয়েছে ২১টি সৌদি লিগ শিরোপা এবং চারটি এশিয়ান চ্যাম্পিয়নস লিগ ট্রফি। বিডি-প্রতিদিন\/তানিয়া","url":"https:\/\/www.bd-pratidin.com\/sports\/2026\/02\/03\/1212626","date":1770095856000,"language":"bn","token_count":160,"source":"Bangladesh Pratidin"}
{"title":"সুন্দর নির্বাচনের লক্ষ্যে কাজ করছি, কোনো পক্ষপাতিত্ব করিনি : সিইসি","body":"কোনো ধরনের পক্ষপাতিত্ব ছাড়াই নির্বাচন কমিশন (ইসি) আপিল শুনানি সম্পন্ন করেছে বলে জানিয়েছেন প্রধান নির্বাচন কমিশনার (সিইসি) এ এম এম নাসির উদ্দিন। তিনি বলেছেন, আমরা চাই সবার অংশগ্রহণে একটি সুন্দর নির্বাচন হোক। এই লক্ষ্য থেকেই আমরা স্বতন্ত্র প্রার্থীদের এক শতাংশ ভোটার সমর্থনের বিষয়টিও শিথিল করেছি। রবিবার নির্বাচন ভবনে আপিল শুনানি প্রক্রিয়া সম্পন্ন হওয়ার পর সাংবাদিকদের এসব কথা বলেন তিনি। সিইসি বলেন, অনেকেই হয়তো আমাদের সমালোচনা করতে পারেন। কিন্তু স্বতন্ত্র প্রার্থীদের ১ শতাংশ ভোটারের সমর্থনসূচক স্বাক্ষরের বিষয়টি আমরা কীভাবে ছেড়ে দিয়েছি, তা আপনারা দেখেছেন। কারণ আমরা চাই নির্বাচনটি অংশগ্রহণমূলক হোক। আমার এবং আমার টিমের পক্ষ থেকে আশ্বস্ত করতে পারি—কোনো পক্ষপাতিত্ব করে আমরা কোনো জাজমেন্ট দেইনি। অনেক বিচার-বিবেচনা এবং মহান আল্লাহর ওপর ভরসা রেখে আমরা সঠিক সিদ্ধান্ত নেওয়ার চেষ্টা করেছি। আপিল শুনানিতে প্রার্থীদের স্বতঃস্ফূর্ত অংশগ্রহণের প্রশংসা করে প্রধান নির্বাচন কমিশনার বলেন, আপনারা যেভাবে কোয়ারি করেছেন এবং জবাব দিয়েছেন, আমি দেখে অভিভূত। আপনাদের এই ধৈর্যশীল আচরণের জন্য ইসির পক্ষ থেকে মোবারকবাদ জানাই। আপনারা সকাল থেকে রাত পর্যন্ত ধৈর্য ধরে বসেছিলেন, অনেকে আমাদের আগেও এসেছেন। আপনাদের এই সহযোগিতার জন্য আমরা অত্যন্ত কৃতজ্ঞ। বিডি-প্রতিদিন\/শআ","url":"https:\/\/www.bd-pratidin.com\/national\/2026\/01\/18\/1206315","date":1768750394000,"language":"bn","token_count":169,"source":"Bangladesh Pratidin"}
{"title":"সুপ্রিম কোর্ট সচিবালয়ে ৪৬ ক্যাডারসহ ২১৩ পদ সৃজনের গেজেট প্রকাশ","body":"সুপ্রিম কোর্ট সচিবালয়ের প্রশাসনিক স্বায়ত্তশাসন ও কার্যক্রম শক্তিশালী করতে ৪৬টি ক্যাডার পদসহ মোট ২১৩ পদ স্থায়ীভাবে রাজস্ব খাতে অন্তর্ভুক্ত করে গেজেট প্রকাশ করা হয়েছে। গতকাল বৃহস্পতিবার সিনিয়র সচিব (ভারপ্রাপ্ত) মুহাম্মদ হাবিবুর রহমান সিদ্দিকীর সই করা এই গেজেট প্রকাশ করা হয়। জারি করা গেজেটের প্রজ্ঞাপনে বলা হয়েছে, সুপ্রিম কোট সচিবালয়ে বাংলাদেশ জুডিসিয়াল সার্ভিসের ৪৬টি ক্যাডার পদসহ মোট ২১৩টি পদ রাজস্বখাতে স্থায়ীভাবে সৃজন এবং যানবাহন অফিস সরঞ্জামাদি (টিওঅ্যান্ডই) অন্তর্ভুক্তকরণে সরকারের মঞ্জুরি নিদের্শক্রমে জ্ঞাপন করছি। জানা গেছে, ২১৩ পদের মধ্যে একটি সিনিয়র সচিব, চারটি অতিরিক্ত সচিব, চারটি যুগ্ম সচিব, ১৭টি উপসচিব, ২০টি সিনিয়র সহকারী সচিব ও মুখ্য হিসাব রক্ষণ কর্মকর্তার পদ রয়েছে। এছাড়া সিস্টেম অ্যানালিস্ট, প্রোগ্রামার, মেইনটেন্যান্স ইঞ্জিনিয়ার, গাড়িচালক, অডিটর, ফটোগ্রাফারসহ বিভিন্ন পদ রয়েছে। জুডিসিয়াল সার্ভিস ক্যাডারের ৪৬ পদের মধ্যে ৪৫ পদের বেতন স্কেল ধরা হয়েছে ২০১৬ সালের জুডিসিয়াল সার্ভিস বেতন স্কেল অনুসারে। সিনিয়র সচিব পদসহ বাকি ১৬৮টি পদের বেতন স্কেল ধরা হয়েছে ২০১৫ সালের জাতীয় বেতন স্কেল অনুসারে। আদেশে বলা হয়েছে, সুপ্রিম কোর্ট সচিবালয় অধ্যাদেশ, ২০২৫-এর ১৭ ধারা অনুযায়ী গঠিত ‘পদ সৃজন কমিটির’ সুপারিশের পরিপ্রেক্ষিতে এসব পদ সৃষ্টি ও সরঞ্জামের জন্য প্রধান উপদেষ্টা ও রাষ্ট্রপতির অনুমোদন নেওয়াসহ সব ধরনের আনুষ্ঠানিকতা প্রতিপালন করা হয়েছে। ২১৩টি পদ, যানবাহন ও অফিস সরঞ্জামের ব্যয়ভার সুপ্রিম কোর্ট সচিবালয়ের অনুকূলে বরাদ্দকৃত বাজেটের সংশ্লিষ্ট খাত থেকে বহন করা হবে। এর জন্য পদ সৃজন কমিটির এ-সংক্রান্ত একটি আদেশ গত ৮ ডিসেম্বর মহাহিসাব নিরীক্ষক ও নিয়ন্ত্রকসহ সরকারের বিভিন্ন দপ্তরে পাঠানো হয়। সুপ্রিম কোর্ট সচিবালয়ের ভারপ্রাপ্ত সিনিয়র সচিব মুহাম্মদ হাবিবুর রহমান সিদ্দিকীর স্বাক্ষরে তা পাঠানো হয়। বিডি প্রতিদিন\/জুনাইদ","url":"https:\/\/www.bd-pratidin.com\/national\/2026\/01\/23\/1208223","date":1769148945000,"language":"bn","token_count":236,"source":"Bangladesh Pratidin"}
{"title":"টেকনাফ ও সেন্টমার্টিনে বিওপি উদ্বোধন করলেন বিজিবি মহাপরিচালক","body":"টেকনাফ ব্যাটালিয়ন (২ বিজিবি)-এর অধীনস্থ সেন্টমার্টিন বিওপি এবং টেকনাফে নবসৃজিত সী-বিচ বিওপি উদ্বোধন করেছেন বর্ডার গার্ড বাংলাদেশ (বিজিবি)-এর মহাপরিচালক মেজর জেনারেল মোহাম্মদ আশরাফুজ্জামান সিদ্দিকী। মঙ্গলবার (২৭ জানুয়ারি) সেন্টমার্টিন বিওপি ও টেকনাফের সি-বিচ বিওপির উদ্বোধন করেন বিজিবি মহাপরিচালক। টেকনাফে বিজিবি-২ এর অধিনায়ক লে. কর্নেল মো. হানিফুর রহমান প্রেরিত এক প্রেস বিজ্ঞপ্তিতে বলা হয়েছে, বিজিবি মহাপরিচালক গতকাল মঙ্গলবার সেন্টমার্টিন বিওপি উদ্বোধন করেন যেখানে আধুনিক সুযোগ-সুবিধাসম্পন্ন সৈনিক লাইন নির্মাণ করা হয়েছে। দায়িত্বরত বিজিবি সদস্যদের নিরাপত্তা নিশ্চিতকরণ, কর্মদক্ষতা বৃদ্ধি, মনোবল সুদৃঢ়করণ এবং সামগ্রিক অপারেশনাল সক্ষমতা উন্নয়নের লক্ষ্যে এই বিওপি নির্মাণ করা হয়েছে। এর ফলে সেন্টমার্টিন দ্বীপের সার্বিক নিরাপত্তা ব্যবস্থায় আরও গতিশীলতা ও কার্যকারিতা বৃদ্ধি পাবে। পরবর্তীতে বিজিবি মহাপরিচালক টেকনাফের লেঙ্গুরবিলে নবনির্মিত সী-বিচ বিওপি উদ্বোধন করেন। আধুনিক ও দৃষ্টিনন্দন স্থাপত্যশৈলীতে নির্মিত এই বিওপিতে প্রয়োজনীয় সকল সুযোগ-সুবিধা সংযোজন করা হয়েছে। নতুন এই সী-বিচ বিওপি সীমান্ত নিরাপত্তা জোরদার করার পাশাপাশি সেখানে অবস্থানরত বিজিবি সদস্যদের নিরাপত্তা, কর্মদক্ষতা, মনোবল এবং অপারেশনাল সক্ষমতা বৃদ্ধিতে গুরুত্বপূর্ণ ভূমিকা পালন করবে। উল্লেখ্য, টেকনাফ উপজেলার দক্ষিণে প্রায় ১৬ কিলোমিটার দূরে অবস্থিত সেন্টমার্টিন দ্বীপে ১৯৯৭ সাল পর্যন্ত তৎকালীন বাংলাদেশ রাইফেলস নিরাপত্তার দায়িত্ব পালন করে আসছিল। পরবর্তীতে দ্বীপটির নিরাপত্তা দায়িত্ব বাংলাদেশ কোস্ট গার্ডের নিকট হস্তান্তর করা হয়। সীমান্ত এলাকার গুরুত্ব ও নিরাপত্তা বিবেচনায় ৭ এপ্রিল ২০১৯ তারিখে সেন্টমার্টিন দ্বীপে পুনরায় বর্ডার গার্ড বাংলাদেশ মোতায়েন করা হয়; বর্তমানে উক্ত বিওপি উদ্বোধন করার মধ্য দিয়ে চূড়ান্তভাবে সেন্টমার্টিন বিওপির কার্যক্রমের পূর্ণাঙ্গ যাত্রা শুরু হলো।’ বিডি-প্রতিদিন\/বাজিত","url":"https:\/\/www.bd-pratidin.com\/national\/2026\/01\/28\/1210188","date":1769576054000,"language":"bn","token_count":216,"source":"Bangladesh Pratidin"}
{"title":"পুলিশ স্টাফ কলেজের প্রশিক্ষণের মান আরও উন্নত করার নির্দেশ স্বরাষ্ট্র উপদেষ্টার","body":"পুলিশ স্টাফ কলেজ বাংলাদেশে দক্ষ ও যোগ্য কর্মকর্তাদের পদায়ন এবং নিয়মিত বোর্ড সভা আয়োজনের নির্দেশ দিয়েছেন স্বরাষ্ট্র উপদেষ্টা লেফটেন্যান্ট জেনারেল (অব.) মো. জাহাঙ্গীর আলম চৌধুরী। একইসঙ্গে কলেজটির প্রশিক্ষণমান আন্তর্জাতিক পর্যায়ে উন্নীত করার ওপর জোর দেন তিনি। এ প্রসঙ্গে তিনি বলেছেন, তখন বিদেশের পুলিশ কর্মকর্তারাও নিয়মিত এখানে এসে উচ্চতর প্রশিক্ষণ গ্রহণে আগ্রহী হন। সোমবার সকালে রাজধানী মিরপুরে পুলিশ স্টাফ কলেজের পরিচালনা বোর্ডের ২০তম সভায় সভাপতির বক্তব্যে এ নির্দেশনা দেন স্বরাষ্ট্র উপদেষ্টা। কলেজের সভাকক্ষে আয়োজিত ওই সভায় প্রশিক্ষণ কার্যক্রম আরও যুগোপযোগী ও কার্যকর করার বিভিন্ন দিক নিয়ে আলোচনা হয়। সভায় বোর্ডের ভাইস চেয়ারম্যান ও স্বরাষ্ট্র মন্ত্রণালয়ের সিনিয়র সচিব নাসিমুল গনি, পুলিশ মহাপরিদর্শক (আইজিপি) বাহারুল আলম, আইন, বিচার ও সংসদ বিষয়ক মন্ত্রণালয়ের লেজিসলেটিভ ও সংসদ বিষয়ক বিভাগের সচিব ড. হাফিজ আহমেদ চৌধুরী, বাংলাদেশ লোক প্রশাসন প্রশিক্ষণ কেন্দ্রের রেক্টর সাঈদ মাহবুব খান এবং জাহাঙ্গীরনগর বিশ্ববিদ্যালয়ের উপাচার্য অধ্যাপক ড. মোহাম্মদ কামরুল আহসানসহ বোর্ডের সদস্যরা উপস্থিত ছিলেন। সভা পরিচালনা করেন পুলিশ স্টাফ কলেজ বাংলাদেশ-এর রেক্টর (অতিরিক্ত আইজিপি) কাজী মোহাম্মদ ফজলুল করিম। সভায় পুলিশ স্টাফ কলেজে উচ্চতর প্রশিক্ষণ আয়োজন ও প্রশিক্ষণের ক্ষেত্র সম্প্রসারণ, অবকাঠামোগত উন্নয়ন পরিকল্পনা, সাংগঠনিক কাঠামো সংস্কার ও জনবল বৃদ্ধি, অ্যাকাডেমিক ও গবেষণা কার্যক্রম জোরদাররাসহ বিভিন্ন প্রশাসনিক বিষয় নিয়ে বিস্তারিত আলোচনা করা হয়। বিডি প্রতিদিন\/কেএ","url":"https:\/\/www.bd-pratidin.com\/national\/2026\/01\/26\/1209536","date":1769430919000,"language":"bn","token_count":190,"source":"Bangladesh Pratidin"}
{"title":"কুবির ‘এ’ ইউনিট ভর্তি পরীক্ষা কাল","body":"বিজ্ঞান ও প্রকৌশল অনুষদের ‘এ’ ইউনিটের ভর্তি পরীক্ষার মধ্য দিয়ে শুরু হচ্ছে কুমিল্লা বিশ্ববিদ্যালয়ের (কুবি) স্নাতক (সম্মান) ২০২৫–২৬ শিক্ষাবর্ষের ভর্তি পরীক্ষা। শুক্রবার (৩০ জানুয়ারি) সকাল ১১টায় কুমিল্লা বিশ্ববিদ্যালয় ও রাজশাহী বিশ্ববিদ্যালয় কেন্দ্রে একযোগে এ পরীক্ষা অনুষ্ঠিত হবে। বিশ্ববিদ্যালয় সূত্রে জানা গেছে, এবার ‘এ’ ইউনিটে মোট আসন রয়েছে ৩০০টি। এর বিপরীতে আবেদন জমা পড়েছে ৪৬ হাজার ৩৩৬টি। সে হিসেবে প্রতি আসনের বিপরীতে প্রতিদ্বন্দ্বিতা করবেন ১৫৪ জনের বেশি ভর্তিচ্ছু। এর মধ্যে কুমিল্লা বিশ্ববিদ্যালয় কেন্দ্রে ২৯ হাজার ৮২১ জন এবং রাজশাহী বিশ্ববিদ্যালয় কেন্দ্রে ১৬ হাজার ৫১৫ জন পরীক্ষার্থী অংশ নেবেন। ভর্তি পরীক্ষা সকাল ১১টা থেকে দুপুর ১২টা পর্যন্ত অনুষ্ঠিত হবে। এক ঘণ্টার পরীক্ষায় ১০০ নম্বরের এমসিকিউ প্রশ্ন থাকবে। প্রতিটি ভুল উত্তরের জন্য ০.২৫ নম্বর কাটা হবে এবং ন্যূনতম পাস নম্বর নির্ধারণ করা হয়েছে ৩৩। উল্লেখ্য, আগামী ৩১ জানুয়ারি ‘বি’ ও ‘সি’ ইউনিটের ভর্তি পরীক্ষা অনুষ্ঠিত হবে। ওই দিনগুলোতেও একই নির্দেশনা কার্যকর থাকবে। বিডি-প্রতিদিন\/সালাহ উদ্দীন","url":"https:\/\/www.bd-pratidin.com\/campus-online\/2026\/01\/29\/1210807","date":1769700996000,"language":"bn","token_count":141,"source":"Bangladesh Pratidin"}
{"title":"যুদ্ধের জন্য প্রস্তুত ইরান, ৮২ মেট্রো স্টেশনকে আশ্রয়কেন্দ্র ঘোষণা","body":"যুক্তরাষ্ট্রের সঙ্গে সম্ভাব্য যুদ্ধের আশঙ্কা ঘিরে ইরানের রাজধানী তেহরানে নেয়া হচ্ছে ব্যাপক প্রস্তুতি। যেকোনো জরুরি পরিস্থিতিতে বেসামরিক নাগরিকদের সুরক্ষা দিতে শহরজুড়ে মেট্রো স্টেশন, পার্কিং এলাকা ও ভূগর্ভস্থ স্থাপনাকে আশ্রয়কেন্দ্র হিসেবে প্রস্তুত করা হচ্ছে বলে জানিয়েছে দেশটির সংকট ব্যবস্থাপনা কর্তৃপক্ষ। এ সব স্থানে খাদ্য মজুতসহ অন্যান্য সুবিধা ব্যবস্থা করা হচ্ছে এবং ২৫ লাখ মানুষের আশ্রয়ের পরিকল্পনা করা হচ্ছে। যুক্তরাষ্ট্রের সঙ্গে ইরানের উত্তেজনা ক্রমেই বাড়ছে। সম্ভাব্য যুদ্ধের জল্পনা জোরালো হওয়ায় কোনো ধরনের ঝুঁকি নিতে চাইছে না তেহরান। এমন পরিস্থিতিতে রাজধানীজুড়ে আশ্রয়কেন্দ্র প্রস্তুত করছে ইরানের সংকট ব্যবস্থাপনা কর্তৃপক্ষ। শনিবার তেহরানে গণমাধ্যমকে এ তথ্য জানান তেহরান সংকট ব্যবস্থাপনা সংস্থার প্রধান আলী নাসিরি। সাধারণভাবে তেহরানের জনসংখ্যা এক থেকে এক কোটি ২০ লাখের মধ্যে ধরা হয়। তবে বৃহত্তর মহানগর এলাকা যুক্ত করলে এই সংখ্যা বেড়ে দাঁড়ায় প্রায় এক কোটি ৫০ থেকে এক কোটি ৬০ লাখে। গত বছরের জুনে ইসরায়েলের সঙ্গে ইরানের ১২ দিনের সরাসরি সামরিক সংঘাতের সময় তেহরানের বিভিন্ন এলাকার বাসিন্দারা আশ্রয় নিতে মেট্রো স্টেশনগুলোতে ছুটে গিয়েছিলেন। প্রাণঘাতী সেই সংঘাতের পর থেকেই তেহরানসহ বিভিন্ন এলাকায় মেট্রো স্টেশন, পার্কিং সুবিধা ও অন্যান্য স্থাপনাকে নিরাপদ আশ্রয়কেন্দ্র হিসেবে উন্নত করার উদ্যোগ নেয় ইরানের সংকট ব্যবস্থাপনা কর্তৃপক্ষ। মূলত সাম্প্রতিক সপ্তাহগুলোতে ইরানের সঙ্গে যুক্তরাষ্ট্রের উত্তেজনা ব্যাপকভাবে বেড়েছে এবং যুক্তরাষ্ট্রের প্রেসিডেন্ট ডোনাল্ড ট্রাম্প ইরানের দিকে বিশাল নৌবহর পাঠানোর ঘোষণা দেয়ার পর নতুন করে যুদ্ধের আশঙ্কা বেড়েছে। অন্যদিকে ইরান সরকার স্পষ্ট করে জানিয়েছে, দেশটির ওপর কোনো ধরনের হামলা হলে তার জবাব দেয়া হবে অত্যন্ত কঠোর ও শক্তভাবে।","url":"https:\/\/www.bd-pratidin.com\/international-news\/2026\/02\/02\/1212167","date":1769979047000,"language":"bn","token_count":224,"source":"Bangladesh Pratidin"}
{"title":"মাইলস্টোন স্পোর্টস ফেস্টিভ্যালে শিক্ষার্থীদের সঙ্গে ক্রিকেটার মুশফিক","body":"গত বছরে মাইলস্টোন স্কুল অ্যান্ড কলেজে সংগঠিত ট্র্যাজেডির পর শিক্ষার্থীদের মানসিক সুস্থতা নিশ্চিত করা এবং জীবনে নতুন আনন্দময় স্মৃতির উদ্দেশ্যে মাইলস্টোন স্কুল অ্যান্ড কলেজের দিয়াবাড়ি ক্যাম্পাসে অনুষ্ঠিত হলো ‘মাইলস্টোন স্পোর্টস ফেস্টিভ্যাল ২০২৬’। খেলাধুলা, সহমর্মিতা এবং সম্মিলিত অংশগ্রহণের মাধ্যমে শিক্ষার্থীদের আনন্দ ও অনুপ্রেরণা জোগানই ছিল এই আয়োজনের মূল লক্ষ্য। অনুষ্ঠানে উপস্থিত ছিলেন জাতীয় দলের তারকা ক্রিকেটার মুশফিকুর রহিম। যার আগমনে সকাল থেকেই ক্যাম্পাসে উৎসবমুখর পরিবেশ তৈরি হয়। অনুষ্ঠান শুরু হয় শিক্ষার্থীদের কণ্ঠে পরিবেশিত জাতীয় সংগীতের মাধ্যমে। এরপর শান্তি ও আশার প্রতীক হিসেবে আকাশে পায়রা উড়িয়ে দিনটির আনুষ্ঠানিক কার্যক্রম শুরু হয়। খেলার পর্বে মুশফিকুর রহিম শিক্ষার্থীদের সঙ্গে মাঠে নেমে একটি বন্ধুত্বপূর্ণ ক্রিকেট ম্যাচে অংশগ্রহণ করেন। পেশাদার প্রতিযোগিতার বাইরে এই ম্যাচটি শিশুদের মধ্যে আনন্দ, উচ্ছ্বাস এবং অংশগ্রহণের অনুভূতি তৈরি করে। পরে সব শিক্ষার্থীকে নিয়ে আয়োজন করা হয় একটি মিনি বল থ্রো গেম, যেখানে সবাই একসঙ্গে খেলায় অংশ নেয়। মাইলস্টোন স্কুল অ্যান্ড কলেজের শিক্ষার্থীদের শৃঙ্খলা এবং মনোবলের প্রশংসা করে মুশফিক বলেন, আমি জীবনের সবচেয়ে বড় শিক্ষাগুলো পেয়েছি সেই খেলাগুলো থেকে, যেগুলোতে আমি হেরেছিলাম। এ সময় তিনি শিক্ষার্থীদের বিভিন্ন প্রশ্নের উত্তর যথেষ্ট ধৈর্য এবং আন্তরিকতার সঙ্গে দেন। অনুষ্ঠানের একটি গুরুত্বপূর্ণ অংশ হিসেবে শিক্ষার্থীদের জন্য বোর্ড গেম ক্লাবের আনুষ্ঠানিক উদ্বোধন করা হয়, যা ভবিষ্যতে তাদের শিক্ষা এবং মানসিক বিকাশে সহায়ক ভূমিকা রাখবে। বিডি প্রতিদিন\/কেএইচটি","url":"https:\/\/www.bd-pratidin.com\/campus-online\/2026\/01\/27\/1209810","date":1769492640000,"language":"bn","token_count":198,"source":"Bangladesh Pratidin"}
{"title":"বন্দরের চুক্তি বাতিল ঘিরে চীন-পানামা উত্তেজনা","body":"বন্দরের চুক্তি বাতিল ঘিরে চীন ও পানামা উত্তেজনা বিরাজ করছে। মার্কিন চাপের মুখে পানামার সর্বোচ্চ আদালত কৌশলগতভাবে গুরুত্বপূর্ণ পানামা খালের দুটি বন্দরের পরিচালনার দায়িত্বে থাকা চীনা প্রতিষ্ঠান সিকে হাচিসনের চুক্তি বাতিল করলে এই উত্তেজনা দেখা দেয়। পানামা সরকারের এমন সিদ্ধান্তে দেশটির বিরুদ্ধে আন্তর্জাতিক সালিশ প্রক্রিয়া শুরু করা হয়েছে। চীনের হংকংভিত্তিক প্রতিষ্ঠান সিকে হাচিসন এসব তথ্য জানিয়েছে। বুধবার দেওয়া এক বিবৃতিতে সিকে হাচিসন জানিয়েছে, তারা পানামার সিদ্ধান্তের বিরুদ্ধে আন্তর্জাতিক আইনি পথে যাচ্ছে। একই দিনে চীনা সরকারের হংকং ও ম্যাকাও বিষয়ক দফতর পানামার রায়কে অযৌক্তিক, লজ্জাজনক ও করুণ বলে আখ্যা দিয়েছে। মঙ্গলবার ওই দফতরের এক বিবৃতিতে বলা হয়েছে, পানামার আদালত তথ্য উপেক্ষা করেছে, বিশ্বাস ভঙ্গ করেছে এবং হংকং, চীনের প্রতিষ্ঠানের বৈধ অধিকার ও স্বার্থ মারাত্মকভাবে ক্ষতিগ্রস্ত করেছে। দফতরটি আরও দাবি করেছে, ন্যায্য ও সুবিচারভিত্তিক আন্তর্জাতিক অর্থনৈতিক ও বাণিজ্যিক ব্যবস্থা রক্ষায় চীনের পর্যাপ্ত সক্ষমতা ও উপায় রয়েছে। এতে সতর্ক করে বলা হয়, যদি পানামা এই রায় কার্যকরে অগ্রসর হয় তাহলে তাকে রাজনৈতিক ও অর্থনৈতিক-উভয় ক্ষেত্রেই বড় মূল্য দিতে হবে। এদিকে গত সপ্তাহে পানামার সুপ্রিম কোর্ট সিকে হাচিসনের সহযোগী প্রতিষ্ঠান পানামা পোর্টস কোম্পানির সঙ্গে করা চুক্তি বাতিল করেছে। যুক্তরাষ্ট্রের নাম উল্লেখ না করে চীনা বিবৃতিতে বলা হয়, একটি দেশ ধমক ও চাপের কৌশল ব্যবহার করে অন্য দেশগুলোকে নিজেদের ইচ্ছার কাছে নত হতে বাধ্য করছে এবং পানামা স্বেচ্ছায় আধিপত্যবাদী শক্তির কাছে আত্মসমর্পণ করেছে। উল্লেখ্য, পানামা খাল দিয়ে যুক্তরাষ্ট্রের প্রায় ৪০ শতাংশ কনটেইনার পরিবহন এবং বিশ্বের মোট বাণিজ্যের প্রায় ৫ শতাংশ পরিচালিত হয়। খালটির নির্মাণে অর্থায়ন করেছিল যুক্তরাষ্ট্র, যা প্রায় এক শতাব্দী পরিচালনার পর ১৯৯৯ সালে পানামার কাছে হস্তান্তর করা হয়। সূত্র: আল-জাজিরা বিডি প্রতিদিন\/একেএ","url":"https:\/\/www.bd-pratidin.com\/international-news\/2026\/02\/04\/1213012","date":1770205370000,"language":"bn","token_count":249,"source":"Bangladesh Pratidin"}
{"title":"যে সিনেমা করে ৩০ হাজার বিয়ের প্রস্তাব পেয়েছিলেন হৃতিক","body":"বলিউড অভিনেতা হৃতিক রোশন ২০০০ সালে ‘কাহো না পেয়ার হ্যায়’ সিনেমাটি মুক্তির পর রাতারাতি জনপ্রিয়তার শিখরে পৌঁছে যান। প্রথম ছবিতেই তার আকাশছোঁয়া সাফল্য এমন পর্যায়ে পৌঁছেছিল যে, মাত্র এক মাসের মধ্যে তার কাছে প্রায় ৩০ হাজার বিয়ের প্রস্তাব এসেছিল। সম্প্রতি ভারতীয় একটি জনপ্রিয় টক শো-তে অংশ নিয়ে অভিনেতা নিজেই তার ক্যারিয়ারের শুরুর দিকের সেই উন্মাদনার কথাই শোনালেন। ভক্তদের ভিড় সামলাতে নাকি বাড়ির পেছনের দরজা ব্যবহার করেছিলেন হৃতিক। জানান, প্রথম সিনেমাটি সুপারহিট হওয়ার পর তার বাড়ির সামনে প্রতিনিয়ত ভক্তদের ভিড় লেগে থাকত। বিশেষ করে তরুণী ও তাদের অভিভাবকরা হৃতিকের সঙ্গে দেখা করার জন্য অধীর অপেক্ষায় থাকতেন। জানান, প্রতিদিন সকালে জানালার পর্দা সরালেই হৃতিক দেখতেন বাড়ির প্রধান ফটকে দীর্ঘ লাইন। ভক্তদের এই ভিড় এড়িয়ে নিজের প্রেমিকা সুজান খানের সঙ্গে দেখা করতে হৃতিককে মাঝেমধ্যে বাড়ির পেছনের দরজা ব্যবহার করতেন। সাফল্য ও ব্যক্তিগত জীবন পর্দায় সুপুরুষ চেহারা, নাচ এবং অভিনয়ের জাদুতে হৃতিক তখন ভারতীয় তরুণ প্রজন্মের কাছে ‘গ্রিক গড’ হিসেবে পরিচিতি পান। তবে সেই বিপুল জনপ্রিয়তার মাঝেই তিনি তার বাল্যবন্ধু সুজান খানের সঙ্গে প্রণয় বজায় রাখেন। ভক্তদের হৃদয় ভেঙে ২০০০ সালেই অভিনেতা সঞ্জয় খানের কন্যা সুজানকে বিয়ে করেন তিনি। ক্যারিয়ারের শুরুতেই বিয়ের সিদ্ধান্ত নিলেও তার জনপ্রিয়তায় তার কোনো নেতিবাচক প্রভাব পড়েনি। বিডি প্রতিদিন\/আশিক","url":"https:\/\/www.bd-pratidin.com\/entertainment\/2025\/12\/08\/1189118","date":1765163851000,"language":"bn","token_count":189,"source":"Bangladesh Pratidin"}
{"title":"শীত কমবে নাকি বাড়বে, সারাদেশে যেমন থাকবে আবহাওয়া","body":"সারাদেশের আবহাওয়া শুষ্ক থাকবে। আর তাপমাত্রা থাকবে অপরিবর্তিত। সোমবার এমন পূর্বাভাস দিয়েছে আবহাওয়া অফিস। আবহাওয়াবিদ খো. হাফিজুর রহমান জানিয়েছেন, মঙ্গলবার (২০ জানুয়ারি) সন্ধ্যা পর্যন্ত মেঘলা আকাশসহ শুষ্ক থাকতে পারে সারাদেশের আবহাওয়া। শেষরাত থেকে সকাল পর্যন্ত দেশের কিছু কিছু এলাকায় হালকা থেকে মাঝারি ধরনের কুয়াশা পড়তে পারে। সারাদেশে রাত এবং দিনের তাপমাত্রা প্রায় অপরিবর্তিত থাকতে পারে। মঙ্গলবার সকাল থেকে পরবর্তী ২৪ ঘণ্টার পূর্বাভাসে বলা হয়েছে, আংশিক মেঘলা আকাশসহ সারাদেশের আবহাওয়া শুষ্ক থাকতে পারে। শেষরাত থেকে সকাল পর্যন্ত দেশের কিছু কিছু এলাকায় হালকা থেকে মাঝারি ধরনের কুয়াশা পড়তে পারে। সারাদেশে রাত এবং দিনের তাপমাত্রা প্রায় অপরিবর্তিত থাকতে পারে। বুধবার (২১ জানুয়ারি) সন্ধ্যা থেকে পরবর্তী ২৪ ঘণ্টার পূর্বাভাসে বলা হয়েছে, আংশিক মেঘলা আকাশসহ সারাদেশের আবহাওয়া শুষ্ক থাকতে পারে। শেষরাত থেকে সকাল পর্যন্ত দেশের কিছু কিছু এলাকায় হালকা থেকে মাঝারি ধরনের কুয়াশা পড়তে পারে। রাতের তাপমাত্রা প্রায় অপরিবর্তিত এবং দিনের তাপমাত্রা সামান্য কমতে পারে সারাদেশে। বিডি প্রতিদিন\/এএম","url":"https:\/\/www.bd-pratidin.com\/national\/2026\/01\/19\/1206714","date":1768834375000,"language":"bn","token_count":143,"source":"Bangladesh Pratidin"}
{"title":"গোল্ডেন গ্লোবে মনোনয়ন পেলেন যারা","body":"বিশ্বের অন্যতম সম্মানজনক পুরস্কার গোল্ডেন গ্লোব অ্যাওয়ার্ডস। সোমবার রাতে ৮৩তম গোল্ডেন গ্লোবের মনোনয়ন ঘোষণা করা হয়েছে। মার্কিন যুক্তরাষ্ট্রের লস অ্যাঞ্জেলেসে থেকে অভিনয়শিল্পী মার্লন ওয়ারনস ও স্কাই পি মার্শাল মনোনীত সিনেমা ও অভিনয়শিল্পীদের নাম ঘোষণা করেন। এ আসরে সর্বোচ্চ মনোনয়ন পেয়েছে লিওনার্দো ডিক্যাপ্রিওর বহুল আলোচিত সিনেমা ‘ওয়ান ব্যাটল আফটার অ্যানাদার’। ৯টি মনোনয়ন নিয়ে শীর্ষে অবস্থান করছে এটি। আটটি মনোনয়ন নিয়ে তার পরের স্থানে রয়েছে ‘সেন্টিমেন্টাল ভ্যালু’। ‘সিনার্স’ ও ‘হ্যামনেট’ পেয়েছে ছয়টি করে মনোনয়ন। ২০২৬ সালের ১১ জানুয়ারি গোল্ডেন গ্লোব পুরস্কার অনুষ্ঠানের আসর বসবে। চলুন, তার আগে জেনে নিই উল্লেখযোগ্য বিভাগে কারা মনোনয়ন পেলেন- সেরা সিনেমা (ড্রামা): ‘ফ্রাঙ্কেনস্টাইন’, ‘হ্যামনেট’, ‘ইট ওয়াজ জাস্ট অ্যান অ্যাক্সিডেন্ট’, ‘দ্য সিক্রেট এজেন্ট’, ‘সেন্টিমেন্টাল ভ্যালু’ ও ‘সিনার্স’। সেরা সিনেমা (মিউজিক্যাল\/কমেডি): ‘ব্লু মুন’, ‘বুগোনিয়া’, ‘মার্টি সুপ্রিম’, ‘নো আদার চয়েস’, ‘নুভেল ভাগ’ ও ‘ওয়ান ব্যাটল আফটার অ্যানাদার’। সেরা অভিনেত্রী- মোশন পিকচার (ড্রামা): জেসি বাকলি (হ্যামনেট), জেনিফার লরেন্স (ডাই, মাই লাভ), রেনেট রিইনসভ (সেন্টিমেন্টাল ভ্যালু), জুলিয়া রবার্টস (আফটার দ্য হান্ট), টেসা থম্পসন (হেডা), ইভা ভিক্টর (সরি, বেবি)। সেরা অভিনেতা-মোশন পিকচার (ড্রামা): জোয়েল এডগারটন (ট্রেন ড্রিমস), অস্কার আইজ্যাক (ফ্রাঙ্কেনস্টাইন), ডোয়াইন জনসন, (দ্য স্ম্যাশিং মেশিন), মাইকেল বি. জর্ডান (সিনার্স), ওয়াগনার মৌওরা (দ্য সিক্রেট এজেন্ট) জেরেমি অ্যালেন হোয়াইট (স্প্রিংস্টিন: ডেলিভার মি ফ্রম নোহয়ার)। সেরা অভিনেত্রী- মোশন পিকচার (মিউজিক্যাল\/কমেডি): রোজ বার্ন, (ইফ হ্যাড লেগস আই উড কিক ইউ), সিনথিয়া এরিভো (উইকেট: ফর গুড), কেট হাডসন (সং সাং ব্লু), চেজ ইনফিনিটি, (ওয়ান ব্যাটল আফটার অ্যানাদার), আমান্ডা সেফ্রিড (দ্য টেস্টমেন্ট অব অ্যান লি), এমা স্টোন (বুগোনিয়া)। সেরা অভিনেতা- মোশন পিকচার (মিউজিক্যাল\/কমেডি): টিমোথি শ্যালামে (মেরি সুপ্রিম), জর্জ ক্লুনি (জে কেলি), লিওনার্দো ডিক্যাপ্রিও (ওয়ান ব্যাটল আফটার অ্যানাদার), ইথান হক (ব্লু মুন), লি বাইয়ুং-হান (নো আদার চয়েজ), জেসি প্লেমনস (বুগোনিয়া)। সেরা পার্শ্ব অভিনেত্রী (মোশন পিকচার্স): এমিলি ব্লান্ট (দ্য স্ম্যাশিং মেশিন), এলি ফ্যানিং (সেন্টিমেন্টাল ভ্যালু), আরিয়ানা গ্র্যান্ডে (উইকড: ফর গুড), ইঙ্গা ইবসডটার লিলিয়াস (সেন্টিমেন্টাল ভ্যালু), অ্যামি ম্যাডিগান (উইপন্স), টেয়ানা টেলর (ওয়ান ব্যাটল আফটার অ্যানাদার)। সেরা পার্শ্ব অভিনেতা (মোশন পিকচার্স): বেনিসিও দেল তোরো (ওয়ান ব্যাটল আফটার অ্যানাদার), জ্যাকব এলোর্ডি (ফ্রাঙ্কেনস্টাইন), পল মেসকাল (হ্যামনেট), শন পেন (ওয়ান ব্যাটল আফটার অ্যানাদার), অ্যাডাম স্যান্ডলার (জে কেলি), স্টেলান স্কারসগার্ড (সেন্টিমেন্টাল ভ্যালু)। সেরা পরিচালক (মোশন পিকচার): পল থমাস অ্যান্ডারসন (ওয়ান ব্যাটল আফটার অ্যানাদার), রায়ান কুগলার (সিনার্স), গিয়ের্মো দেল তোরো (ফ্রাঙ্কেনস্টাইন), জাফর পানাহি (ইট ওয়াজ জাস্ট অ্যান অ্যাক্সিডেন্ট), ইয়েকিম ত্রিয়ারের (সেন্টিমেন্টাল ভ্যালু) ক্লোয়ি ঝাও (হ্যামনেট)। সেরা চিত্রনাট্য: পল থমাস অ্যান্ডারসন (ওয়ান ব্যাটল আফটার অ্যানাদার), রোনাল্ড ব্রনস্টাইন, জশ সাফডি (মার্টি সুপ্রিম) রায়ান কুগলার (সিনার্স), জাফর পানাহি (ইট ওয়াজ জাস্ট অ্যান অ্যাক্সিডেন্ট), এস্কিল ভগট, ওয়াকিম ট্রিয়া (সেন্টিমেন্টাল ভ্যালু), ক্লোয়ি ঝাও, ম্যাগি ও’ফ্যারেল (হ্যামনেট)। সেরা সিনেমা (অ্যানিমেটেড): আর্কো, ডেমন স্লেয়ার: কিমেৎসু নো ইয়াইবা ইনফিনিটি ক্যাসেল, এলিও, কেপপ ডেমন হান্টার্স, লিটল অ্যামেলি অর দ্য ক্যারেক্টার অব রেইন, জুটোপিয়া টু সেরা বিদেশি ভাষার সিনেমা: ইট ওয়াজ জাস্ট অ্যান অ্যাক্সিডেন্ট, নো আদার চয়েস, দ্য সিক্রেট এজেন্ট, সেন্টিমেন্টাল ভ্যালু, সিরাত, দ্য ভয়েস অব হিন্দ রজব। সেরা ড্রামা সিরিজ: দ্য ডিপ্লোম্যাট, দ্য পিট, প্লুরিবাস, সেভেরেন্স, স্লো হর্সেস, দ্য হোয়াইট লোটাস। সেরা মিউজিক্যাল\/কমেডি সিরিজ: অ্যাবট এলিমেন্টারি, দ্য বিয়ার, হ্যাকস, নোবডি ওয়ান্টস দিস, অনলি মাডার্স ইন দ্য বিল্ডিং, দ্য স্টুডিও। সেরা টিভি অভিনেত্রী (ড্রামা সিরিজ): ক্যাথি বেটস (ম্যাটলক), ব্রিট লাওয়ার (সেভারেন্স), হেলেন মিরেন (মবল্যান্ড), বেলা রামসেট (দ্য লাস্ট অব আস), কেরি রাসেল (দ্য ডিপ্লোম্যাট), রিয়া সিহর্ন (প্লুরিবাস)। সেরা অভিনেতা (ড্রামা সিরিজ): স্টার্লিং কে. ব্রাউন (প্যারাডাইস), ডিয়েগো লুনা (অ্যান্ডর), গ্যারি ওল্ডম্যান (স্লো হর্সেস), মার্ক রাফেলো (টাস্ক), অ্যাডাম স্কট (সেভারেন্স), নোয়া ওয়াইল (দ্য পিট)। বিডি-প্রতিদিন\/আশফাক","url":"https:\/\/www.bd-pratidin.com\/entertainment\/2025\/12\/09\/1189780","date":1765285583000,"language":"bn","token_count":525,"source":"Bangladesh Pratidin"}
{"title":"সাফিকুরের নিয়োগ বাতিল, বিমানের নতুন এমডি হুমায়রা","body":"ফৌজদারি মামলায় কারাবন্দী বিমান বাংলাদেশ এয়ারলাইন্স লিমিটেডের ব্যবস্থাপনা পরিচালক (এমডি) ও প্রধান নির্বাহী কর্মকর্তা (সিইও) ড. মো. সাফিকুর রহমানের চুক্তিভিত্তিক নিয়োগ বাতিল করেছে সরকার। তার স্থলে সংস্থাটির কার্যক্রম সচল রাখতে নতুন করে অতিরিক্ত দায়িত্ব দেওয়া হয়েছে বেসামরিক বিমান পরিবহন ও পর্যটন মন্ত্রণালয়ের অতিরিক্ত সচিব ড. হুমায়রা সুলতানাকে। আজ মঙ্গলবার (৩ ফেব্রুয়ারি) জারি করা এক অফিস আদেশে এ সিদ্ধান্ত জানায় বেসামরিক বিমান পরিবহন ও পর্যটন মন্ত্রণালয়। মন্ত্রণালয়ের ‘বিমান-১ শাখা’ থেকে প্রকাশিত ওই আদেশে বলা হয়, ফৌজদারি অভিযোগে অভিযুক্ত হয়ে কারাবন্দী থাকায় ড. সাফিকুর রহমানের সঙ্গে সরকারের করা চুক্তিভিত্তিক নিয়োগ বাতিল করা হয়েছে। এতে আরও উল্লেখ করা হয়, বেসামরিক বিমান পরিবহন ও পর্যটন মন্ত্রণালয়ের একই তারিখের একটি প্রজ্ঞাপনের আলোকে ড. সাফিকুর রহমানের নিয়োগ বাতিলের সিদ্ধান্ত কার্যকর হয়েছে। ফলে তিনি আর বিমান বাংলাদেশ এয়ারলাইন্স লিমিটেডের এমডি ও সিইও হিসেবে দায়িত্ব পালন করবেন না। এদিকে, বিমান বাংলাদেশ এয়ারলাইন্সের দক্ষ ও কার্যকর ব্যবস্থাপনা নিশ্চিত করার স্বার্থে পরবর্তী পদায়ন না হওয়া পর্যন্ত নতুন ব্যবস্থাপনা পরিচালক ও সিইও হিসেবে দায়িত্ব দেওয়া হয়েছে ড. হুমায়রা সুলতানাকে। তিনি বর্তমানে বেসামরিক বিমান পরিবহন ও পর্যটন মন্ত্রণালয়ের অতিরিক্ত সচিব (বিমান ও সিভিল এভিয়েশন) হিসেবে দায়িত্ব পালন করছেন। অফিস আদেশে আরও বলা হয়, বাংলাদেশ বিমান (রহিত Bangladesh Biman Order, 1972 পুনর্বহাল এবং সংশোধন) আইন, ২০২৩-এর ৩০(গ) ধারা অনুযায়ী ড. হুমায়রা সুলতানাকে নির্দেশক্রমে নিজ দায়িত্বের অতিরিক্ত হিসেবে বিমান বাংলাদেশ এয়ারলাইন্সের এমডি ও সিইওর দায়িত্ব প্রদান করা হয়েছে। তিনি নতুন এমডি নিয়োগ না হওয়া পর্যন্ত এ দায়িত্ব পালন করবেন। মন্ত্রণালয়ের পক্ষ থেকে জানানো হয়, যথাযথ কর্তৃপক্ষের অনুমোদনক্রমেই এই আদেশ জারি করা হয়েছে। আদেশে স্বাক্ষর করেন বেসামরিক বিমান পরিবহন ও পর্যটন মন্ত্রণালয়ের সিনিয়র সহকারী সচিব মোছা. শাকিলা পারভীন। নিয়োগ সংক্রান্ত এই অফিস আদেশের অনুলিপি প্রধান উপদেষ্টার কার্যালয়, জাতীয় নিরাপত্তা উপদেষ্টা, অর্থ মন্ত্রণালয়, নির্বাচন কমিশন সচিবালয়, জাতীয় রাজস্ব বোর্ডসহ সংশ্লিষ্ট গুরুত্বপূর্ণ দপ্তর ও ব্যক্তিদের কাছে পাঠানো হয়েছে। একই সঙ্গে বিমান বাংলাদেশ এয়ারলাইন্সের প্রশাসনিক বিভাগকেও বিষয়টি অবহিত করা হয়েছে। বিডি-প্রতিদিন\/জামশেদ","url":"https:\/\/www.bd-pratidin.com\/national\/2026\/02\/03\/1212792","date":1770127338000,"language":"bn","token_count":293,"source":"Bangladesh Pratidin"}
{"title":"কয়েক সপ্তাহ পর প্রকাশ্যে এলেন খামেনি","body":"দীর্ঘ কয়েক সপ্তাহ লোকচক্ষুর অন্তরালে থাকার পর প্রকাশ্যে এলেন ইরানের সর্বোচ্চ নেতা আয়াতুল্লাহ আলি খামেনি। শনিবার তেহরানের উপকণ্ঠে ইসলামি প্রজাতন্ত্রের প্রতিষ্ঠাতা আয়াতুল্লাহ রুহুল্লাহ খোমেনির মাজারে প্রার্থনায় অংশ নেন তিনি। ১৯৭৯ সালের ইসলামি বিপ্লবের ৪৭তম বার্ষিকী উপলক্ষে আয়োজিত অনুষ্ঠানে তার এই উপস্থিতি দেশটিতে চলমান অস্থিরতার মধ্যে স্থিতিশীলতার বার্তা দেওয়ার প্রচেষ্টা হিসেবে দেখা হচ্ছে। সম্প্রতি ইরানে সরকারবিরোধী বিক্ষোভ এবং যুক্তরাষ্ট্রের সম্ভাব্য সামরিক হামলার আশঙ্কার মুখে খামেনি ভূগর্ভস্থ বাঙ্কারে আশ্রয় নিয়েছেন বলে বিরোধীরা যে দাবি করেছিল, এই ছবিগুলো সেই জল্পনা নাকচ করার লক্ষ্যেই প্রকাশ করা হয়েছে বলে মনে করা হচ্ছে। একই দিনে ইরানের সেনাবাহিনী প্রধান আমির হাতামি যুক্তরাষ্ট্র ও ইসরায়েলকে কড়া হুঁশিয়ারি দিয়ে জানিয়েছেন, তাদের সামরিক বাহিনী বর্তমানে সর্বোচ্চ সতর্ক অবস্থায় রয়েছে। পারস্য উপসাগরে ওয়াশিংটনের ব্যাপক সামরিক উপস্থিতির কথা উল্লেখ করে তিনি বলেন, শত্রুপক্ষ যদি কোনো ভুল করে তবে তা কেবল তাদের নিজেদের নয়, বরং পুরো অঞ্চল এবং ইসরায়েলের নিরাপত্তার জন্য চরম হুমকি হয়ে দাঁড়াবে। হাতামি বলেন, ইরানের পরমাণু প্রযুক্তি ধ্বংস করা সম্ভব নয়। এমনকি শীর্ষ বিজ্ঞানীদের হত্যা করেও এই সক্ষমতাকে মুছে ফেলা যাবে না বলে তিনি মন্তব্য করেন। এদিকে ট্রাম্প প্রশাসন মধ্যপ্রাচ্যে ইউএসএস আব্রাহাম লিংকন বিমানবাহী রণতরীসহ একটি নৌ-স্ট্রাইক গ্রুপ মোতায়েন করার পর অঞ্চলটিতে উত্তেজনা তুঙ্গে। গত ডিসেম্বরের শেষ দিকে ইরানে দ্রব্যমূল্যের ঊর্ধ্বগতির প্রতিবাদে শুরু হওয়া বিক্ষোভ পরবর্তীতে সরকারবিরোধী আন্দোলনে রূপ নেয়। যদিও বর্তমানে বিক্ষোভ অনেকটাই স্তিমিত হয়ে এসেছে, তবে এর ক্ষয়ক্ষতি নিয়ে দুই পক্ষ ভিন্ন দাবি করেছে। ইরানের জাতীয় নিরাপত্তা পরিষদ নিহতের সংখ্যা ৩,১১৭ জন বললেও বিরোধী সূত্রগুলো দাবি করেছে যে এই প্রাণহানি ৩৬ হাজার ছাড়িয়ে গেছে। সূত্র: টাইম অব ইসরায়েল বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/01\/31\/1211527","date":1769865037000,"language":"bn","token_count":242,"source":"Bangladesh Pratidin"}
{"title":"বিশ্বকাপের আগে দক্ষিণ আফ্রিকা শিবিরে জোড়া ধাক্কা","body":"টি-টোয়েন্টি বিশ্বকাপের দশম সংস্করণ মাঠে গড়াবে দুই সপ্তাহ পর। তার আগে বড় ধাক্কা খেল দক্ষিণ আফ্রিকা। চোটের কারণে বিশ্বকাপ থেকে ছিটকে গেছেন টনি ডি জর্জি ও ডোনোভান ফেরেইরা। এই দুই প্রোটিয়া ব্যাটারের পরিবর্তে দলে জায়গা পেয়েছেন রায়ান রিকেলটন ও ট্রিস্টান স্টাবস। দক্ষিণ আফ্রিকা ক্রিকেট বোর্ড (সিএসএ) বৃহস্পতিবার এক বিবৃতিতে জানিয়েছে, জর্জি গত ডিসেম্বরে ভারতের বিপক্ষে ওয়ানডে সিরিজে ডান পায়ের হ্যামস্ট্রিংয়ে চোট পান। পুনর্বাসন প্রক্রিয়ায় প্রত্যাশিত উন্নতি না হওয়ায় বিশ্বকাপ খেলা হচ্ছে না তাঁর। এসএ টি-টোয়েন্টিতে ফিল্ডিং করার সময় ফেরেইরার কাঁধের হাড় ভেঙে যায়। গুরুতর এই চোটের কারণে তিনিও বিশ্বকাপ স্কোয়াডে। আরও কয়েকজন ক্রিকেটারের ফিটনেস নিয়ে উদ্বেগ রয়েছে দক্ষিণ আফ্রিকা শিবিরে। ডেভিড মিলার অ্যাডাক্টর পেশির চোটে আক্রান্ত হয়ে মঙ্গলবার থেকে ওয়েস্ট ইন্ডিজের বিপক্ষে টি-টোয়েন্টি সিরিজে খেলতে পারবেন না। বিশ্বকাপে তাঁর অংশগ্রহণ নির্ভর করছে ফিটনেস পরীক্ষার ফলাফলের ওপর। এ ছাড়া পেসার লুঙ্গি এনগিডি ও অলরাউন্ডার ডেওয়াল্ড ব্রেভিসও চোট সমস্যায় ভুগছেন।সিএসএ জানিয়েছে, মিলারের চোট নিয়েই সবচেয়ে বেশি দুশ্চিন্তায় রয়েছে টিম ম্যানেজমেন্ট। নিয়মানুযায়ী ৩১ জানুয়ারি পর্যন্ত ঘোষিত বিশ্বকাপ দলে যে কোনো কারণে পরিবর্তন আনতে পারবে দলগুলো। তবে এই সময়ের পর কোনো পরিবর্তন করতে হলে আইসিসির ইভেন্ট টেকনিক্যাল কমিটির বিশেষ অনুমোদন প্রয়োজন হবে। আগামী ৯ ফেব্রুয়ারি কানাডার বিপক্ষে ম্যাচ দিয়ে বিশ্বকাপ অভিযান শুরু করবে দক্ষিণ আফ্রিকা। দক্ষিণ আফ্রিকা দল: এইডেন মার্করাম (অধিনায়ক), করবিন বোশ, ডেওয়াল্ড ব্রেভিস, কুইন্টন ডি কক, মার্কো জানসেন, জর্জ লিন্ডে, কেশব মহারাজ, কোয়েনা মাফাকা, ডেভিড মিলার, লুঙ্গি এনগিদি, আনরিখ নরকিয়া , কাগিসো রাবাদা, রায়ান রিকেলটন, জেসন স্মিথ ও ট্রিস্টান স্টাবস। বিডি প্রতিদিন\/নাজিম","url":"https:\/\/www.bd-pratidin.com\/sports\/2026\/01\/23\/1208215","date":1769145573000,"language":"bn","token_count":230,"source":"Bangladesh Pratidin"}
{"title":"সচিবালয়ে অনধিকার প্রবেশ, ৩ জনের জেল","body":"প্রশাসনের কেন্দ্রবিন্দু বাংলাদেশ সচিবালয়ে অনধিকার প্রবেশের দায়ে তিনজনকে বিভিন্ন মেয়াদে সাজা দিয়েছে ভ্রাম্যমাণ আদালত। বুধবার স্বরাষ্ট্র মন্ত্রণালয়ের এক বিজ্ঞপ্তিতে এ তথ্য জানানো হয়েছে। বিজ্ঞপ্তিতে বলা হয়, বাংলাদেশ সচিবালয় হচ্ছে প্রশাসনের প্রাণকেন্দ্র। তাই আসন্ন জাতীয় সংসদ নির্বাচনকে সামনে রেখে সচিবালয়ের নিরাপত্তার বিষয়টি সরকারের সর্বোচ্চ অগ্রাধিকার। এখানে প্রবেশাধিকার বিষয়টি সংরক্ষিত। বাংলাদেশ সচিবালয়ে প্রবেশের ক্ষেত্রে ‘বাংলাদেশ সচিবালয় প্রবেশ নীতিমালা–২০২৫’ যথাযথভাবে অনুসরণ করা হচ্ছে কি না, তা স্বরাষ্ট্র মন্ত্রণালয় নিয়মিত মনিটরিং করছে। এ কার্যক্রমের অংশ হিসেবে স্বরাষ্ট্র মন্ত্রণালয়ের মনিটরিং টিম গত ২৫ জানুয়ারি বাংলাদেশ সচিবালয়ে অননুমোদিতভাবে প্রবেশকারী দুইজন ব্যক্তিকে আটক করে। আটকরা স্বরাষ্ট্র মন্ত্রণালয়ের সচিবালয় নিরাপত্তা শাখার সংশ্লিষ্ট কর্মকর্তার স্বাক্ষর জাল করে বাংলাদেশ সচিবালয়ে অনধিকার প্রবেশ করেছে, যা সরকারি নির্দেশনার ব্যত্যয়। জিজ্ঞাসাবাদে তাদের অপরাধের কথা স্বীকার করেন। আটককৃত ব্যক্তিদের মধ্যে মো. আলিফ শরীফ সচিবালয়ে প্রবেশের জন্য অবৈধ পাস তৈরির সঙ্গে জড়িত। তিনি অনেককে এ ধরনের অবৈধ পাস তৈরিতে সহায়তা করেছেন। পরবর্তীতে মোবাইল কোর্টের মাধ্যমে মো. আলিফ শরীফকে এক মাসের এবং মো. আশিককে সাত দিনের জেল দেওয়া হয়েছে। আটকদের জিজ্ঞাসাবাদের সূত্র ধরে এবং গোয়েন্দা তথ্যের ভিত্তিতে এ অপরাধের সঙ্গে সম্পৃক্ত বিজ্ঞান ও প্রযুক্তি মন্ত্রণালয়ে কর্মরত মো. দিদারুল আলমকে চিহ্নিত করা হয় এবং তাকেও এক মাসের জেল দেওয়া হয়। এ ছাড়া বাংলাদেশ সচিবালয়ে অননুমোদিত গাড়ি প্রবেশের বিষয়টিও স্বরাষ্ট্র মন্ত্রণালয়ের টিম মনিটরিং করছে। স্টিকারবিহীন ও মেয়াদোত্তীর্ণ স্টিকারযুক্ত গাড়ি প্রবেশ নিয়ন্ত্রণ করা হচ্ছে। বাংলাদেশ সচিবালয়ের নিরাপত্তা নিশ্চিতকল্পে স্বরাষ্ট্র মন্ত্রণালয় থেকে এ ধরনের মনিটরিং কার্যক্রম নিয়মিতভাবে চলমান থাকবে বলে জানানো হয়। বিডি-প্রতিদিন\/শআ","url":"https:\/\/www.bd-pratidin.com\/national\/2026\/01\/28\/1210210","date":1769583341000,"language":"bn","token_count":223,"source":"Bangladesh Pratidin"}
{"title":"সহিংসতা চান না ট্রাম্প, দোষ চাপালেন ডেমোক্র্যাটদের ওপর","body":"যুক্তরাষ্ট্রের মিনেসোটা অঙ্গরাজ্যে অভিবাসনবিরোধী অভিযানের সময় দুইজন নিহত হওয়ার ঘটনায় দেশজুড়ে নতুন করে উত্তেজনা ছড়িয়েছে। এই প্রেক্ষাপটে হোয়াইট হাউস জানিয়েছে, প্রেসিডেন্ট ডোনাল্ড ট্রাম্প কোনোভাবেই রাস্তায় সহিংসতা বা প্রাণহানি চান না। তবে একই সঙ্গে এই ঘটনার দায় ডেমোক্র্যাট নেতৃত্বের ওপর চাপিয়েছে ট্রাম্প প্রশাসন। সোমবার হোয়াইট হাউসের প্রেস সেক্রেটারি ক্যারোলিন লেভিট সাংবাদিকদের বলেন, যুক্তরাষ্ট্রের রাস্তায় মানুষ আহত বা নিহত হোক—এমনটা কেউই চায় না। তিনি জানান, প্রেসিডেন্ট ট্রাম্পও সহিংসতার বিপক্ষে। শনিবার মিনিয়াপোলিসে ইমিগ্রেশন অ্যান্ড কাস্টমস এনফোর্সমেন্ট বা আইসিই (অভিবাসন ও সীমান্ত নিয়ন্ত্রণ সংস্থা)–এর অভিযানের সময় গুলিতে নিহত হন ৩৭ বছর বয়সী অ্যালেক্স প্রেটি। তিনি একজন মার্কিন নাগরিক ও নিবন্ধিত নার্স ছিলেন। এই ঘটনাকে হোয়াইট হাউস ‘দুঃখজনক ট্র্যাজেডি’ হিসেবে বর্ণনা করেছে। নিহতের পরিবারের প্রতি সমবেদনা জানিয়ে লেভিট বলেন, একজন সন্তানের মৃত্যু যে কতটা কষ্টের, তা কল্পনাও করা কঠিন। তবে সহানুভূতির বক্তব্যের পর হোয়াইট হাউস ভিন্ন সুরে কথা বলে। লেভিট অভিযোগ করেন, মিনেসোটার ডেমোক্র্যাট নেতৃত্বের ইচ্ছাকৃত বিরোধিতার কারণেই পরিস্থিতি নিয়ন্ত্রণের বাইরে গেছে। তিনি গভর্নর টিম ওয়ালজ এবং মিনিয়াপোলিসের মেয়র জ্যাকব ফ্রেকে দায়ী করেন। এদিকে প্রেসিডেন্ট ট্রাম্প নিজেও আইসিই এজেন্টদের নিরাপত্তা না দেওয়ার জন্য স্থানীয় প্রশাসনের সমালোচনা করেছেন। সামাজিক যোগাযোগমাধ্যম ট্রুথ সোশ্যালে দেওয়া এক পোস্টে তিনি লেখেন, ঘটনার সময় স্থানীয় পুলিশ ঘটনাস্থলে থাকলে পরিস্থিতি ভিন্ন হতে পারত। ঘটনার ভিডিও সামাজিক মাধ্যমে ছড়িয়ে পড়েছে। সেখানে দেখা যায়, আইসিই কর্মকর্তারা এক ব্যক্তিকে মাটিতে ফেলে ধস্তাধস্তি করছেন। পরে একাধিক গুলি করা হয়। সিবিএস নিউজ জানায়, প্রেটির কাছে একটি বৈধ আগ্নেয়াস্ত্র ছিল। তবে তিনি সেটি ব্যবহার করেছিলেন কি না, তা নিশ্চিত নয়। এই হত্যাকাণ্ডের প্রতিবাদে মিনিয়াপোলিসসহ যুক্তরাষ্ট্রের বিভিন্ন শহরে বিক্ষোভ হয়েছে। স্থানীয় নেতারা ঘটনার নিন্দা জানিয়েছেন। উল্লেখ্য, প্রেসিডেন্ট ট্রাম্পের নির্দেশে মিনিয়াপোলিসে আইসিই সম্প্রতি জোরালো অভিযান শুরু করে। স্থানীয় প্রশাসনের আপত্তি সত্ত্বেও সশস্ত্র ও মুখোশধারী এজেন্ট নামানো হলে পরিস্থিতি আরও উত্তপ্ত হয়ে ওঠে। বিডিপ্রতিদিন\/কবিরুল","url":"https:\/\/www.bd-pratidin.com\/international-news\/2026\/01\/27\/1209773","date":1769461377000,"language":"bn","token_count":273,"source":"Bangladesh Pratidin"}
{"title":"নামিয়া আনাম: নৃত্য থেকে প্রেম, প্রেম থেকে যেভাবে জেমসের জীবনসঙ্গী","body":"বাংলাদেশের ব্যান্ড সংগীতের কিংবদন্তি শিল্পী ফারুক মাহফুজ আনাম জেমস, নগর বাউল নামে পরিচিত এই সংগীত তারকা, আবারও আলোচনায় ব্যক্তিগত জীবনের নতুন অধ্যায় নিয়ে। সংগীতের মতোই তাঁর ব্যক্তিগত জীবনও বরাবরই ছিল কৌতূহলের কেন্দ্রবিন্দু। এবার তিনি আলোচনায় এসেছেন তৃতীয় বিয়ে ও নবজাতক পুত্রসন্তানের কারণে। ২০২৩ সালে যুক্তরাষ্ট্র সফরের সময় লস অ্যাঞ্জেলেসে এক কনসার্টে জেমসের সঙ্গে পরিচয় হয় নৃত্যশিল্পী নামিয়া আমিনের। সেই পরিচয় থেকেই শুরু হয় বন্ধুত্ব, যা পরবর্তীতে রূপ নেয় প্রেমে। এক বছর পর, ২০২৪ সালের ১২ জুন তাঁরা বিবাহবন্ধনে আবদ্ধ হন। বর্তমানে তাঁরা ঢাকার বনানীতে জেমসের নিজস্ব বাসায় একসঙ্গে বসবাস করছেন। বিয়ের এক বছর পর, ২০২৫ সালের ৮ জুন দম্পতির জীবনে আসে নতুন আনন্দ। যুক্তরাষ্ট্রের নিউইয়র্কের হান্টিংটন হাসপাতালে নামিয়া জন্ম দেন তাঁদের প্রথম সন্তান জিবরান আনামকে। জেমসের ঘনিষ্ঠজনদের মতে, এই নতুন অধ্যায় তাঁকে আরও পরিণত ও প্রশান্ত করেছে। নামিয়া আনাম যুক্তরাষ্ট্রে বেড়ে ওঠা এক প্রতিভাবান নৃত্যশিল্পী। তাঁর বাবা-মা নুরুল আমিন ও নাহিদ আমিন দীর্ঘদিন ধরে যুক্তরাষ্ট্রে স্থায়ীভাবে বসবাস করছেন। ছোটবেলা থেকেই নৃত্যের সঙ্গে বেড়ে ওঠা নামিয়া বিদেশের মঞ্চেও পরিচিত মুখ। সেই মঞ্চেই তাঁর সঙ্গে দেখা হয় বাংলাদেশের জনপ্রিয় রকস্টার জেমসের, যা পরিণতি পায় সংসারে। জেমসের এটি তৃতীয় বিয়ে। তাঁর প্রথম স্ত্রী ছিলেন অভিনেত্রী রথি, যাঁর ঘরে রয়েছে এক পুত্র দানিশ ও কন্যা জান্নাত। দ্বিতীয় স্ত্রী বেনজীর সাজ্জাদ বর্তমানে যুক্তরাষ্ট্রের ডালাসে মেয়েকে নিয়ে স্থায়ীভাবে বসবাস করছেন। ২০১৪ সালে বেনজীরের মার্কিন নাগরিকত্ব গ্রহণের পর থেকেই জেমস সংগীতে মনোযোগী হয়ে বাংলাদেশে ফিরে আসেন। জেমসের ঘনিষ্ঠ সূত্র জানায়, পুত্রসন্তানের আগমন তাঁর জীবনে নতুন এক প্রেরণা জুগিয়েছে। নিজেও জেমস বলেছেন, “আল্লাহর অশেষ কৃপায় ভালো আছি। যতদিন বাঁচি, যেন গান গেয়ে যেতে পারি। সবাই আমাকে দোয়ায় রাখবেন।” গান ছাড়াও ফটোগ্রাফিতে রয়েছে জেমসের বিশেষ আগ্রহ। সফরে গিটার যেমন তাঁর সঙ্গী, তেমনি ক্যামেরাও। দেশ-বিদেশের প্রকৃতি ও শহুরে জীবনের নানা দৃশ্য তিনি ধারণ করেন নিজের লেন্সে। ঘনিষ্ঠজনদের ভাষায়, “গান ও ক্যামেরা—এই দুই নেশাতেই জেমস খুঁজে পান নিজের পরিপূর্ণতা।” জেমস জানিয়েছেন, তিনি নতুন গান নিয়ে কাজ করছেন। “অনেকদিন নতুন গান প্রকাশ পায়নি, কিন্তু কাজ থেমে নেই। যখন প্রকাশ শুরু হবে, তখন একের পর এক গান আসবে।” যদিও নির্দিষ্ট তারিখ জানাননি, তবু তাঁর এই ঘোষণা ভক্তদের মুখে এনেছে নতুন প্রত্যাশার হাসি। বিডি প্রতিদিন\/আশিক","url":"https:\/\/www.bd-pratidin.com\/entertainment\/2025\/10\/23\/1171063","date":1761215455000,"language":"bn","token_count":331,"source":"Bangladesh Pratidin"}
{"title":"অবসর ভেঙে ফিরলেন মঈন আলী","body":"ফ্র্যাঞ্চাইজি ক্রিকেটে ব্যস্ত সময় কাটানোর মাঝেই চমকপ্রদ সিদ্ধান্ত নিলেন মঈন আলী। বিপিএল খেলে দেশে ফিরে ইংল্যান্ডের ঘরোয়া ক্রিকেটে ফেরার ঘোষণা দিয়েছেন অভিজ্ঞ এই অলরাউন্ডার। অবসর ভেঙে কাউন্টি ক্রিকেটে নতুন অধ্যায় শুরু করতে যাচ্ছেন ৩৮ বছর বয়সী সাবেক ইংল্যান্ড তারকা। কাউন্টি ক্লাব ইয়র্কশায়ার ২০২৬ মৌসুমের জন্য মইন আলিকে দলে ভেড়ানোর বিষয়টি নিশ্চিত করেছে। টি-টোয়েন্টি ব্লাস্টে খেলার জন্য বিশেষ চুক্তিতে ক্লাবটিতে যোগ দিচ্ছেন তিনি। চুক্তিতে ২০২৭ মৌসুম পর্যন্ত মেয়াদ বাড়ানোর সুযোগও রাখা হয়েছে। আগামী মে মাসে দলের সঙ্গে যোগ দেওয়ার কথা রয়েছে মঈনের। আবু ধাবি টি-টেন, আইএল টি-টোয়েন্টি ও বিপিএল—টানা কয়েক মাস ফ্র্যাঞ্চাইজি লিগে খেলার পর ইয়র্কশায়ারের সঙ্গে এই চুক্তি করেন মঈন। একই সঙ্গে তিনি আবারও দা হান্ড্রেড টুর্নামেন্টের নিলামে নাম তোলার সিদ্ধান্ত নিয়েছেন। মঈনের এই প্রত্যাবর্তন ইংলিশ ক্রিকেট অঙ্গনে বড় চমক হিসেবেই দেখা হচ্ছে। গত মৌসুমে ওয়ারউইকশায়ারের হয়ে টি-টোয়েন্টি ব্লাস্ট খেললেও মাঝপথে গ্লোবাল সুপার লিগ ও পরে ক্যারিবিয়ান প্রিমিয়ার লিগে খেলতে টুর্নামেন্ট ছেড়ে যান তিনি। দা হান্ড্রেড থেকেও নিজেকে সরিয়ে নেওয়ায় ইংল্যান্ড ক্রিকেট বোর্ডের নীতিমালা অনুযায়ী তাকে ঘরোয়া ক্রিকেট ছাড়তে হয়েছিল। সেই সিদ্ধান্ত থেকেই এবার সরে এলেন মঈন। ইয়র্কশায়ার হবে তার তৃতীয় কাউন্টি দল। এর আগে দীর্ঘদিন উস্টারশায়ারের হয়ে খেলেছেন তিনি, পরে যোগ দেন ওয়ারউইকশায়ারে। ২০১৮ সালে উস্টারশায়ারকে প্রথম টি-টোয়েন্টি ব্লাস্ট শিরোপা এনে দেন অধিনায়ক হিসেবে। ইনঅগারাল দা হান্ড্রেডে বার্মিংহাম ফিনিক্সকে ফাইনালেও নেতৃত্ব দিয়েছেন তিনি। ২০২৪ সালের সেপ্টেম্বরে আন্তর্জাতিক ক্রিকেট থেকে অবসর নেওয়ার পর বিভিন্ন ফ্র্যাঞ্চাইজি লিগে নিয়মিত খেলছেন মঈন। টি-টোয়েন্টি ব্লাস্ট শুরুর আগে তাকে দেখা যাবে পাকিস্তান সুপার লিগে। ইয়র্কশায়ারে সতীর্থ হিসেবে পাবেন তার ঘনিষ্ঠ বন্ধু ও ইংল্যান্ড দলের দীর্ঘদিনের সতীর্থ আদিল রাশিদ ও জনি বেয়ারস্টোকে। চুক্তি শেষে উচ্ছ্বাস প্রকাশ করে মঈন আলী বলেন,'হেডিংলিতে খেলতে আমি সবসময়ই ভালোবাসি। এখানকার উইকেট, পরিবেশ আর সমর্থকেরা জায়গাটিকে বিশেষ করে তোলে। এটি আমার জন্য নতুন এক চ্যালেঞ্জ। অভিজ্ঞতা ও ক্ষুধা নিয়ে ইয়র্কশায়ারের হয়ে খেলতে চাই।' টি-টোয়েন্টি ব্লাস্টে এখন পর্যন্ত ১২৬ ম্যাচে ৩টি সেঞ্চুরিসহ ৩,১৭৮ রান করেছেন মঈন আলী। ১৪১.২৪ স্ট্রাইক রেটে ব্যাট করার পাশাপাশি বল হাতে নিয়েছেন ৯৯টি উইকেট। বিডি প্রতিদিন\/মুসা","url":"https:\/\/www.bd-pratidin.com\/sports\/2026\/01\/28\/1210234","date":1769589190000,"language":"bn","token_count":307,"source":"Bangladesh Pratidin"}
{"title":"উইন্ডিজদের উড়িয়ে সিরিজ শুরু প্রোটিয়াদের","body":"টি-টোয়েন্টিতে যেন থামার নামই নেই এইডেন মার্করামের। এসএ টোয়েন্টিতে দুর্দান্ত ফর্মে থাকা দক্ষিণ আফ্রিকার অধিনায়ক এবার সেই ছন্দ টেনে আনলেন আন্তর্জাতিক ক্রিকেটেও। ওয়েস্ট ইন্ডিজের বিপক্ষে সিরিজের প্রথম টি-টোয়েন্টিতে তার বিধ্বংসী ব্যাটিংয়ে একপেশে জয় তুলে নিয়েছে প্রোটিয়ারা। পার্ল বোল্যান্ড পার্কে মঙ্গলবার অনুষ্ঠিত ম্যাচে ১৭৪ রানের লক্ষ্য তাড়া করতে নেমে কোনো চাপেই পড়েনি স্বাগতিকরা। মাত্র ১৭ দশমিক ৫ ওভারেই ৯ উইকেট হাতে রেখে জয় নিশ্চিত করে তারা। উইকেট ও বল হাতে রেখে জয়ের বিচারে এটি ক্যারিবীয়দের বিপক্ষে দক্ষিণ আফ্রিকার সবচেয়ে বড় টি-টোয়েন্টি জয়। এর আগে, ব্যাট করতে নেমে ভালো শুরুর পরও বড় ইনিংস গড়তে পারেনি ওয়েস্ট ইন্ডিজ। ওপেনার জনসন চার্লস ও ব্রেন্ডন কিং ঝোড়ো শুরু দিলেও ইনিংস বড় করতে ব্যর্থ হন। মাঝের দিকে শেরফান রাদারফোর্ড ও ম্যাথু ফোর্ড দ্রুত ফিরে গেলে চাপে পড়ে সফরকারীরা। ষষ্ঠ উইকেটে রভম্যান পাওয়েল ও শিমরন হেটমায়ারের ৭৪ রানের জুটিতে কিছুটা লড়াইয়ের রং পায় ইনিংস। হেটমায়ার ৪ চার ও ৩ ছক্কায় সর্বোচ্চ ৪৮ রান করেন। তবে শেষ দিকে গতি কমে যাওয়ায় নির্ধারিত ২০ ওভারে ৭ উইকেটে ১৭৩ রানেই থামে উইন্ডিজ। দক্ষিণ আফ্রিকার হয়ে বল হাতে সবচেয়ে সফল ছিলেন জর্জ লিন্ডে। ২৫ রান খরচায় ৩ উইকেট নিয়ে ক্যারিবীয় ব্যাটিংয়ের মেরুদণ্ড ভেঙে দেন তিনি। কেশভ মহারাজ ও করবিন বশ নেন দুটি করে উইকেট। লক্ষ্য তাড়ায় শুরু থেকেই আক্রমণাত্মক ছিল প্রোটিয়ারা। পাওয়ার প্লেতেই কোনো উইকেট না হারিয়ে তুলে ৬৮ রান। লুয়ান দ্রে প্রিটোরিয়াস ও মার্করামের উদ্বোধনী জুটিতে আসে ৮৩ রান। প্রিটোরিয়াস ২৮ বলে ৪৪ রান করে ফিরলেও ম্যাচ তখন কার্যত হাতছাড়া হয়ে যায় উইন্ডিজদের। শেষ পর্যন্ত অধিনায়ক মার্করাম ও রায়ান রিকেলটন অপরাজিত থেকে জয় নিশ্চিত করেন। মার্করাম খেলেন দুর্দান্ত ৮৬ রানের ইনিংস, যেখানে ছিল ৯ চার ও ৩ ছক্কা। রিকেলটনের ব্যাট থেকে আসে ৩২ বলে ৪০ রান। উইন্ডিজের হয়ে একমাত্র সান্ত্বনা উইকেটটি নেন রোস্টন চেজ। তিন ম্যাচ সিরিজের দ্বিতীয় টি-টোয়েন্টি আগামীকাল সেঞ্চুরিয়নে অনুষ্ঠিত হবে। বিডি-প্রতিদিন\/তানিয়া","url":"https:\/\/www.bd-pratidin.com\/sports\/2026\/01\/28\/1210183","date":1769573948000,"language":"bn","token_count":284,"source":"Bangladesh Pratidin"}
{"title":"ভেনেজুয়েলা ইস্যুতে আটক তেলের ট্যাঙ্কার ফেরত দিচ্ছে যুক্তরাষ্ট্র","body":"যুক্তরাষ্ট্রের হাতে আটক ভেনেজুয়েলার সেই তেলবাহী ট্যাঙ্কার অবশেষে মুক্তি পাচ্ছে। বুধবার রয়টার্সের এক প্রতিবেদনে নাম প্রকাশে অনিচ্ছুক দুইজন মার্কিন কর্মকর্তার বরাতে জানানো হয়েছে, চলতি মাসের শুরুতে জব্দ করা পানামার পতাকাবাহী সুপারট্যাঙ্কার 'এম\/টি সোফিয়া' পুনরায় ভেনেজুয়েলার কাছে হস্তান্তর করছে ওয়াশিংটন। গত ৭ জানুয়ারি মার্কিন কোস্টগার্ড ও সামরিক বাহিনী সমুদ্রপথে অভিযান চালিয়ে তেলসহ এই বিশালাকার জাহাজটিকে নিজেদের নিয়ন্ত্রণে নিয়েছিল। সে সময় ওয়াশিংটনের পক্ষ থেকে সোফিয়াকে একটি রাষ্ট্রহীন ও নিষেধাজ্ঞার আওতায় থাকা নৌবহরের অংশ হিসেবে অভিহিত করা হলেও বর্তমানে এটি হস্তান্তরের সুনির্দিষ্ট কোনো কারণ ব্যাখ্যা করেনি মার্কিন কর্তৃপক্ষ। এমনকি জাহাজটিতে থাকা বিপুল পরিমাণ তেল এখনো সংরক্ষিত আছে কি না, সে বিষয়েও কোনো স্পষ্ট তথ্য পাওয়া যায়নি। মূলত ভেনেজুয়েলার অভ্যন্তরীণ রাজনীতিতে বড় ধরনের পরিবর্তনের প্রেক্ষাপটে যুক্তরাষ্ট্রের পররাষ্ট্রনীতিতে যে নাটকীয় মোড় এসেছে, এই সিদ্ধান্তকে তারই অংশ হিসেবে দেখা হচ্ছে। গত ৩ জানুয়ারি প্রেসিডেন্ট নিকোলাস মাদুরোর অপহরণ এবং পরবর্তীতে অন্তর্বর্তীকালীন নেত্রী দেলসি রদ্রিগেজের সঙ্গে ওয়াশিংটনের সমঝোতামূলক আলোচনার পর থেকেই দেশটির ওপর আরোপিত নিষেধাজ্ঞাগুলো শিথিল হতে শুরু করেছে। রদ্রিগেজ ইতিমধ্যে যুক্তরাষ্ট্রের বেশ কিছু শর্ত মেনে নিয়েছেন, যার মধ্যে দেশটির তেল খাতকে মার্কিন কোম্পানিগুলোর জন্য উন্মুক্ত করে দেওয়া অন্যতম। প্রায় ১০০ বিলিয়ন ডলারের একটি পুনর্গঠন পরিকল্পনার অংশ হিসেবে এই পদক্ষেপ নেওয়া হয়েছে, যেখানে মার্কিন প্রেসিডেন্ট ট্রাম্প ভেনেজুয়েলার তেল সম্পদের ওপর অনির্দিষ্টকালের নিয়ন্ত্রণ বজায় রাখার পরিকল্পনা ব্যক্ত করেছেন। বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/01\/29\/1210729","date":1769690561000,"language":"bn","token_count":201,"source":"Bangladesh Pratidin"}
{"title":"৪৮তম বিসিএস থেকে ৩২৬৩ জনকে ক্যাডার পদে নিয়োগ","body":"৪৮তম বিসিএস (বিশেষ) পরীক্ষা-২০২৫ এর মাধ্যমে ৩ হাজার ২৬৩ জন প্রার্থীকে বাংলাদেশ সিভিল সার্ভিসের (বিসিএস) বিভিন্ন ক্যাডারের পদে নিয়োগ দেওয়া হয়েছে। বৃহস্পতিবার জনপ্রশাসন মন্ত্রণালয় থেকে জারি করা এক প্রজ্ঞাপনে এ তথ্য জানানো হয়। আগামী ১ ফেব্রুয়ারি সকালে স্বাস্থ্য সেবা বিভাগ, স্বাস্থ্য ও পরিবার কল্যাণ মন্ত্রণালয় কর্তৃক নির্ধারিত কার্যালয়ে যোগদানের জন্য প্রার্থীদের অনুরোধ করা হয়েছে। স্বাস্থ্য সেবা বিভাগ, স্বাস্থ্য ও পরিবার কল্যাণ মন্ত্রণালয় হতে পরবর্তী কোনো নির্দেশনা না পেলে উল্লিখিত তারিখেই তিনি সংশ্লিষ্ট মন্ত্রণালয়\/বিভাগ এ যোগদান করবেন। নির্ধারিত তারিখে যোগদান না করলে তিনি চাকরিতে যোগদান করতে সম্মত নন মর্মে ধরে নেওয়া হবে এবং এ নিয়োগপত্র বাতিল বলে গণ্য হবে। নিয়োগপ্রাপ্তদের তালিকা দেখুন এখানে। বিডি প্রতিদিন\/জুনাইদ","url":"https:\/\/www.bd-pratidin.com\/national\/2026\/01\/22\/1207882","date":1769075709000,"language":"bn","token_count":104,"source":"Bangladesh Pratidin"}
{"title":"দুটি বিলাসবহুল ফ্ল্যাট বেচে দিলেন অমিতাভ বচ্চন","body":"সম্প্রতি একসঙ্গে মুম্বাইয়ের দুটি বিলাসবহুল ফ্ল্যাট বিক্রি করেছেন বলিউডের শাহেনশাহ অমিতাভ বচ্চন। ভারতীয় গণমাধ্যমের এক প্রতিবেদনে বলা হয়, অমিতাভ তার মুম্বাইয়ের পূর্ব গোরেগাঁওয়ের একটি অভিজাত আবাসনের দুটি ফ্ল্যাট বিক্রি করেছেন। এই ফ্ল্যাট দুটি তিনি ২০১২ সালে ৮.১২ কোটি রুপি দিয়ে কিনেছিলেন। দীর্ঘ ১৩ বছর পর এই সম্পত্তি বিক্রি করে বেশ মোটা অঙ্কের লাভ করেছেন বিগ বি। প্রতিটি ফ্ল্যাট ৬ কোটি রুপি করে, অর্থাৎ দুটি ফ্ল্যাট মোট ১২ কোটি রুপিতে বিক্রি করেছেন অমিতাভ। ফ্ল্যাট দুটির বিক্রির প্রক্রিয়া সম্পন্ন হয়েছে চলতি বছরের ৩১ অক্টোবর ও ১ নভেম্বর। প্রথম ফ্ল্যাটটির জন্য স্ট্যাম্প ডিউটি বাবদ খরচ হয়েছে ৩০.৩ লাখ রুপি। দুটি ফ্ল্যাটের সঙ্গেই রয়েছে গাড়ি রাখার সুব্যবস্থা। এর আগে, ২০২৫ সালের জানুয়ারিতেও অমিতাভ আন্ধেরিতে ৫,১৮৫ বর্গফুটের একটি ডুপ্লেক্স ফ্ল্যাট ৮৩ কোটি রুপিতে বিক্রি করেছিলেন। বিশেষজ্ঞদের মতে, জমি বা রিয়েল এস্টেটে বিনিয়োগকেই সবচেয়ে সুরক্ষিত এবং লাভজনক মনে করেন তারকারা। অমিতাভের মতো তার ছেলে অভিষেক বচ্চনও সম্পত্তি কেনাবেচায় বেশ আগ্রহী। বিডি-প্রতিদিন\/শআ","url":"https:\/\/www.bd-pratidin.com\/entertainment\/2025\/11\/06\/1176386","date":1762399346000,"language":"bn","token_count":145,"source":"Bangladesh Pratidin"}
{"title":"‘পিকি ব্লাইন্ডার্স’ পোশাক পরায় আফগানিস্তানে গ্রেফতার ৪","body":"‘পিকি ব্লাইন্ডার্স’ হলো স্টিভেন নাইট এর নির্মিত একটি ব্রিটিশ গ্যাংস্টার নাট্য টেলিভিশন ধারাবাহিক। ইংল্যান্ডের বার্মিংহামের পটভূমিতে নির্মিত এই ধারাবাহিকে প্রথম বিশ্বযুদ্ধের ঠিক পরবর্তী সময়ে ‘পিকি ব্লাইন্ডার্স’ এর দলের অপরাধমূলক দলের কাহিনী উপস্থাপন করা হয়েছে। এই কাল্পনিক দলটি বাস্তবে একই নামের একটি শহুরে তরুণ দলের উপর ভিত্তি করে তৈরি করা হয়েছে। যারা ১৮৯০-এর দশক থেকে ১৯১০ এর দশক পর্যন্ত শহরে সক্রিয় ছিল। ‘পিকি ব্লাইন্ডার্স’র পোশাক পরার অভিযোগে আফগানিস্তানে চার তরুণকে আটক করা হয়েছে। গ্রেফতারকৃতরা হলেন আসগর হুসিনি, জলিল ইয়াকুবি, আশোর আকবরী ও দাউদ রাসা। তাদের বিরুদ্ধে ‘বিদেশী সংস্কৃতি’ প্রচারের অভিযোগ আনা হয়। সম্প্রতি সামাজিকমাধ্যমে সেই যুবকদের একটি গ্রুপ ছবি ভাইরাল হয়। গ্রেফতার হওয়া তরুণদের পরনে লম্বা কোট, ফ্ল্যাট ক্যাপ ও স্টাইল করা পোশাক; অবিকল যেন টিভি সিরিজটির শেলবি পরিবারের চরিত্ররা। নেটিজেনরা তাদের ‘জিব্রাইল শেলবি’ বলে অভিহিত করেন। ‘হেরাত মাইক’ নামের একটি ইউটিউব চ্যানেলে প্রকাশিত সাক্ষাৎকারে এই যুবকরা দাবি করেছিলেন যে, তারা মূলত সিরিজটির ফ্যাশনের প্রতি মুগ্ধতা থেকেই পোশাকটি পরেছেন এবং স্থানীয় বাসিন্দাদের কাছ থেকে বেশ ইতিবাচক প্রতিক্রিয়া পেয়েছেন। তবে তালেবানের পাপ ও পূণ্যবিষয়ক মন্ত্রণালয়ের মুখপাত্র সাইফুল ইসলাম খাইবারের ভাষ্য, যুবকদের এমন আচরণ ‘ইসলামী মূল্যবোধ ও আফগান সংস্কৃতির’ সঙ্গে অসঙ্গতিপূর্ণ। এছাড়া তিনি একটি ভিডিওও পোস্ট করেছেন, যেখানে সেই যুবকদের একজন অনুশোচনা করছেন। খাইবার বলেন, ‘তাদের আনুষ্ঠানিকভাবে গ্রেপ্তার করা হয়নি, শুধু তলব করে পরামর্শ দেওয়া হয়েছিল এবং ছেড়ে দেওয়া হয়েছে। এর আগেও তালেবানরা পোশাকবিধি লঙ্ঘনের অভিযোগে অনেককে আটক করেছে। গত বছর তালেবানরা ‘সকল জীবন্ত জিনিসের’ (মানুষ ও প্রাণী) ছবি তোলা নিষিদ্ধ বলে একটি আইন পাস করার পরই একের পর এক নীতি পুলিশের ঘটনা সামনে আসছে। যদিও তালেবান কর্মকর্তারা নিয়মিতভাবে সামাজিকমাধ্যমে মানুষের ছবি পোস্ট করছেন। তবে পাপ ও পূণ্যবিষয়ক মন্ত্রণালয়ের মুখপাত্র সাইফুল ইসলাম খাইবার সেই সময়ে সাংবাদিকদের জানিয়েছিলেন, আইনটি সমগ্র আফগান সমাজের জন্য প্রযোজ্য হবে। বিডি প্রতিদিন\/কামাল","url":"https:\/\/www.bd-pratidin.com\/entertainment\/2025\/12\/10\/1190237","date":1765368400000,"language":"bn","token_count":273,"source":"Bangladesh Pratidin"}
{"title":"এশিয়ান গেমসে ২৬টি খেলায় দল পাঠাবে বাংলাদেশ","body":"আগামী সেপ্টেম্বর-অক্টোবরে জাপানের আইচি নাগোয়ায় অনুষ্ঠেয় ২০তম এশিয়ান গেমসে ২৬টি খেলায় বাংলাদেশের ২০২ জন ক্রীড়াবিদ অংশ নেবেন। বাংলাদেশ অলিম্পিক অ্যাসোসিয়েশন (বিওএ) নির্বাহী কমিটির সভায় কাল এ সিদ্ধান্ত হয়েছে। খেলাগুলো হলো সাঁতার, আর্চারি, অ্যাথলেটিকস, ব্যাডমিন্টন, বাস্কেটবল, বক্সিং, ক্রিকেট, সাইক্লিং, ফেন্সিং, ফুটবল, গলফ, জিমন্যাস্টিকস, বিচ হ্যান্ডবল, হকি, জুডো, কাবাডি, কারাতে, রাগবি, শুটিং, সার্ফিং, টেবিল টেনিস, তায়কোয়ান্দো, বিচ ভলিবল, ভারোত্তোলন, রেসলিং ও উশু। এ ছাড়া জুলাই-আগস্টে স্কটল্যান্ডে অনুষ্ঠেয় ২৩তম কমনওয়েলথ গেমসে বাংলাদেশ পাঁচটি খেলায় দল পাঠানোর সিদ্ধান্ত নিয়েছে। এ খেলাগুলো হলো অ্যাথলেটিকস, বক্সিং, জিমন্যাস্টিকস, সাঁতার ও ভারোত্তোলন। ময়মনসিংহের ত্রিশাল সামরিক প্রশিক্ষণ এলাকায় বিওএ ও বাংলাদেশ সেনাবাহিনীর যৌথ উদ্যোগে নির্মিত হতে যাওয়া বাংলাদেশ অলিম্পিক কমপ্লেক্সের ভিত্তিপ্রস্তর স্থাপন শেষে বিওএর সভা হয়। বিডি-প্রতিদিন\/আশফাক","url":"https:\/\/www.bd-pratidin.com\/sports\/2026\/02\/02\/1212170","date":1769984880000,"language":"bn","token_count":108,"source":"Bangladesh Pratidin"}
{"title":"ঘুষের অভিযোগে দক্ষিণ কোরিয়ার সাবেক ফার্স্ট লেডির দণ্ড","body":"দামি ব্যাগ আর গয়না উপহার নেওয়ার অভিযোগে দক্ষিণ কোরিয়ার সাবেক ফার্স্ট লেডি কিম কন হিকে কারাদণ্ড দিয়েছেন আদালত। সাবেক প্রেসিডেন্ট ইউন সুক ইওলের স্ত্রী কিমকে ঘুষ নেওয়ার এক মামলায় গতকাল ২০ মাসের কারাদণ্ড দেওয়া হয়। তার বিরুদ্ধে থাকা তিনটি ফৌজদারি মামলার মধ্যে এটি একটি। রায়ের বিরুদ্ধে আপিলের সুযোগ রয়েছে। আদালত রায়ে বলেন, বিতর্কিত ধর্মীয় সংগঠন ইউনিফিকেশন চার্চের কাছ থেকে কিম কন হি ঘুষ হিসেবে দামি উপহার গ্রহণ করেছেন। এসব উপহারের মধ্যে ছিল একটি শ্যানেল ব্যাগ ও একটি গ্রাফ ডায়মন্ড নেকলেস। তবে কৃত্রিমভাবে শেয়ারের দাম বাড়ানো এবং স্বামীর সঙ্গে যোগসাজশ করে বিনামূল্যে জনমত জরিপ নেওয়ার অভিযোগে তাকে দোষী সাব্যস্ত করা হয়নি।-এএফপি প্রমাণের অভাব ও সময়সীমা পেরিয়ে যাওয়ায় এসব অভিযোগ থেকে তাকে খালাস দেওয়া হয়। ‘দ্বিতীয় আরেকটি শ্যানেল ব্যাগ’ নেওয়ার অভিযোগ থেকেও তিনি মুক্তি পান। রাষ্ট্রপক্ষ জানায়, অভিযোগে উল্লেখ থাকা শেয়ার, ঘুষ ও জরিপের মোট মূল্য ছিল প্রায় ১১৫ কোটি কোরিয়ান উন (বাংলাদেশি টাকায় প্রায় ৯০ কোটি টাকার সমান)। আদালতের বিচারক উ ইন-সুং বলেন, কিম কন হি নিজের অবস্থান ব্যবহার করে লাভবান হওয়ার চেষ্টা করেছেন এবং বিশেষ সুবিধার সঙ্গে যুক্ত দামি উপহার গ্রহণ করেছেন। তবে তিনি উপহার চাননি বা চার্চের কোনো দাবি স্বামীর কাছে পৌঁছে দেননি বলেও আদালত উল্লেখ করেন। এর আগে গত আগস্টে বিশেষ কৌঁসুলির দপ্তর তাকে গ্রেপ্তার করে। প্রসিকিউশন তার বিরুদ্ধে বিভিন্ন অভিযোগে ১৫ বছরের কারাদণ্ড চেয়েছিল। বিশেষ কৌঁসুলি মিন জুং-কি বলেন, প্রেসিডেন্টের স্ত্রী হিসেবে প্রভাব খাটিয়ে তিনি সহজেই অর্থ ও দামি সামগ্রী গ্রহণ করেছেন।","url":"https:\/\/www.bd-pratidin.com\/international\/2026\/01\/29\/1210540","date":1769623200000,"language":"bn","token_count":225,"source":"Bangladesh Pratidin"}
{"title":"মোদিকে খোঁচা দিতেই মামলা খেলেন গায়িকা","body":"চলতি বছরের এপ্রিলে ভারত নিয়ন্ত্রিত কাশ্মীরের পেহেলগামে হামলার প্রধানমন্ত্রী নরেন্দ্র মোদি ও কেন্দ্রীয় সরকারকে দায়ী করে আইনি জটিলতায় পড়লেন জনপ্রিয় ভোজপুরি গায়িকা নেহা সিং রাঠৌর। কেন্দ্রীয় সরকারকে কটাক্ষ করে তিনি মন্তব্য করেছিলেন, ‘কেন্দ্রীয় সরকার ধর্মগন্ধী। জাতি এবং ধর্মের বিভাজনের ভিত্তিতেই দেশ চলছে।’ এই মন্তব্যের পরপরই এই গায়িকার বিরুদ্ধে মামলা দায়ের করা হয়েছে। ভারতীয় সংবাদমাধ্যমের এক প্রতিবেদনে বলা হয়েছে, কাশ্মীরের পহেলগাম হামলার ঘটনায় মোদিকে দায়ী করেন নেহা। মুহূর্তেই ভাইরাল হয় নেহার ওই মন্তব্য। ওই সময় নিজের বক্তব্যের পেছনে যুক্তি উপস্থাপন করে তিনি জানিয়েছিলেন, পহেলগামে পর্যটকদের হামলা, তাদের নিরাপত্তার ব্যর্থতা নিয়ে প্রশ্ন তুলেছিলেন তিনি। গায়িকা জানান, স্বাধীন দেশের একজন নাগরিক হিসাবে সেই অধিকার তার আছে। পরবর্তী সময়ে একাধিক সাক্ষাৎকারে নেহা সিং রাঠৌর নিজের মন্তব্যের পক্ষে যুক্তি তুলে ধরেন। তিনি স্পষ্ট করেন যে, তিনি কোনও প্রতিবাদী গান বাঁধেননি, বরং স্বাধীন দেশের একজন নাগরিক হিসেবে পর্যটকদের নিরাপত্তা ও সরকারের ব্যর্থতা নিয়ে প্রশ্ন তুলেছিলেন। এদিকে, গায়িকার এই মন্তব্য জাতিগত বিদ্বেষ ও রাষ্ট্রবিরোধী মনোভাব ছড়াতে পারে, এমন অভিযোগ এনে লখনউয়ের হজরতগঞ্জ থানায় মামলাটি দায়ের করেন কবি অভয় প্রতাপ সিং (যিনি অভয় সিংহ নামেও পরিচিত)। তার দাবি, গায়িকার সোশ্যাল মিডিয়া পোস্টগুলো সমাজের শান্তি বিঘ্নিত করতে পারে। বিডি প্রতিদিন\/কামাল","url":"https:\/\/www.bd-pratidin.com\/entertainment\/2025\/12\/06\/1188436","date":1765026114000,"language":"bn","token_count":181,"source":"Bangladesh Pratidin"}
{"title":"বিশ্বকাপ বয়কট করে পাকিস্তান কী পাবে, প্রশ্ন পিসিবির সাবেক কর্তার","body":"ভারতে যেতে রাজি না হওয়ায় টি-টোয়েন্টি বিশ্বকাপ থেকে বাংলাদেশকে সরিয়ে দেওয়ার সিদ্ধান্ত নিয়েছে আন্তর্জাতিক ক্রিকেট কাউন্সিল (আইসিসি)। এই সিদ্ধান্তের প্রতিবাদ জানিয়েছে পাকিস্তান ক্রিকেট বোর্ড (পিসিবি)। এমনকি বাংলাদেশকে সমর্থন জানিয়ে সরকার চাইলে বিশ্বকাপ বয়কট করতেও প্রস্তুত পাকিস্তান—এমন বার্তাও দিয়েছে বোর্ডটি। তবে বিশ্বকাপ না খেলে পাকিস্তান আদৌ কী অর্জন করবে, সে প্রশ্ন তুলেছেন পিসিবির সাবেক সদস্য সচিব আরিফ আলী আব্বাসি। বাংলাদেশের পক্ষ থেকে ভেন্যু পরিবর্তনের দাবি জানিয়ে একাধিকবার আইসিসিকে চিঠি দেওয়া হলেও তা কার্যকর হয়নি। কয়েক দফা বৈঠক হলেও কোনো সমাধান আসেনি। শুরু থেকেই বাংলাদেশের অবস্থানকে সমর্থন করে আসছিল পিসিবি এবং তারাও আইসিসিকে চিঠি পাঠায়। শেষ পর্যন্ত আইসিসি বাংলাদেশকে বিশ্বকাপ থেকে বাদ দিয়ে তাদের জায়গায় স্কটল্যান্ডকে সুযোগ দেয়। ভেন্যু পরিবর্তন ইস্যুতে বাংলাদেশের সঙ্গে আইসিসির আচরণকে অন্যায় বলে মন্তব্য করেছেন পিসিবি চেয়ারম্যান মহসিন নাকভি। তিনি জানান, সরকার চাইলে পাকিস্তানও বিশ্বকাপ বয়কট করতে পারে এবং জাতীয় দলের খেলোয়াড়রাও এতে সম্মতি দিয়েছে। এ বিষয়ে প্রধানমন্ত্রী শেহবাজ শরীফের সঙ্গেও বৈঠক করেছেন নাকভি। পিসিবির চেয়ারম্যানের ভাষ্য অনুযায়ী, আগামী শুক্রবার অথবা সোমবার বিশ্বকাপ নিয়ে চূড়ান্ত সিদ্ধান্ত জানানো হবে। পাকিস্তানের সম্ভাব্য বিশ্বকাপ বয়কট প্রসঙ্গে আরিফ আলী আব্বাসি বলেন, 'আমি বুঝতে পারছি পাকিস্তান বাংলাদেশকে সমর্থন করছে। কিন্তু আইসিসি ও অন্য সদস্য বোর্ডগুলোর সঙ্গে সম্পর্ক নষ্ট করা ছাড়া দল না পাঠিয়ে পিসিবি কী অর্জন করবে?' তিনি আরও বলেন, 'বাবর আজম, শাহীন শাহ আফ্রিদিদের মতো তারকা খেলোয়াড়রা বিশ্বকাপে না খেললে আয়োজক দেশ শ্রীলঙ্কাও ক্ষতির মুখে পড়বে। আমাদের সব ম্যাচই শ্রীলঙ্কায়, এমনকি ভারতের বিপক্ষে ম্যাচও সেখানে। পাকিস্তান না গেলে শ্রীলঙ্কার বড় ক্ষতি হবে।' এদিকে বাংলাদেশের সঙ্গে সমঝোতা না হওয়ায় আইসিসি বোর্ড সভায় ভোটের মাধ্যমে সিদ্ধান্ত নেয়। সেই বৈঠকে পাকিস্তান ছাড়া বাকি সব সদস্য দেশ বাংলাদেশের বিপক্ষে ভোট দেয়। বাংলাদেশের পক্ষে অবস্থান নেওয়াকে সমর্থন করলেও বিশ্বকাপ ইস্যুতে পাকিস্তানের স্বার্থকে অগ্রাধিকার দেওয়ার পরামর্শ দিয়েছেন পিসিবির সাবেক চেয়ারম্যান খালিদ মাহমুদ। খালিদ মাহমুদ বলেন, 'আমাদের মনে রাখতে হবে, পাকিস্তান ছাড়া কোনো বোর্ডই বাংলাদেশের ম্যাচগুলো ভারতের বাইরে সরানোর দাবিকে সমর্থন করেনি। বাংলাদেশের অবস্থান আমি বুঝতে পারছি, তবে বাস্তবতা হলো আইসিসির বৈঠকে তারা কোনো সমর্থন পায়নি।' বিডি প্রতিদিন\/মুসা","url":"https:\/\/www.bd-pratidin.com\/sports\/2026\/01\/28\/1210343","date":1769604767000,"language":"bn","token_count":309,"source":"Bangladesh Pratidin"}
{"title":"পাকিস্তানে অভিযানে নিহত ৪১","body":"পাকিস্তানের দক্ষিণ-পশ্চিমাঞ্চলের বেলুচিস্তান প্রদেশে দুটি জঙ্গি আস্তানায় নিরাপত্তা বাহিনী অভিযানে ৪১ জন জঙ্গি নিহত হয়েছে। গতকাল দেশটির সেনাবাহিনীর মিডিয়া শাখা ইন্টার-সার্ভিসেস পাবলিক রিলেশনস (আইএসপিআর) এ তথ্য জানিয়েছে। আইএসপিআর জানায়, বেলুচিস্তান প্রদেশের পাঞ্জগুর জেলায় প্রথম অভিযানে ৩০ জন জঙ্গি নিহত হয়েছে। এরপর হারনাই জেলায় দ্বিতীয় অভিযানে আরও ১১ জন জঙ্গি নিহত হয়েছে। দুটি অভিযান গতকাল চালানো হয়েছে এবং এতে কোনো সেনা নিহত হয়নি বলে বিবৃতিতে উল্লেখ করা হয়েছে। বিবৃতিতে দাবি করা হয়েছে, নিহত জঙ্গিরা প্রতিবেশী ভারত দ্বারা সমর্থিত ছিল, কিন্তু অভিযোগের সমর্থনে কোনো প্রমাণ দেয়নি। তারা বলেছে, নিহতরা নিরাপত্তা বাহিনীর ওপর একাধিক হামলা এবং ব্যাংক ডাকাতির সঙ্গে জড়িত ছিল। বিবৃতিতে আরও বলা হয়েছে, অবশিষ্ট জঙ্গিদের নির্মূল করার জন্য উভয় জেলায় অভিযান অব্যাহত রয়েছে। -আনাদোলু এজেন্সি এদিকে দেশটির প্রেসিডেন্ট আসিফ আলী জারদারি এবং প্রধানমন্ত্রী শাহবাজ শরিফ পৃথক বিবৃতিতে অভিযানের জন্য নিরাপত্তা বাহিনীর প্রশংসা করেছেন। উল্লেখ্য, সাম্প্রতিক সময়ে পাকিস্তানে জঙ্গি সহিংসতা বৃদ্ধি পেয়েছে। যার জন্য মূলত বালুচ বিচ্ছিন্নতাবাদী গোষ্ঠী এবং তেহরিক-ই-তালিবান পাকিস্তান বা টিটিপি নামে পরিচিত পাকিস্তানি তালেবানদের দায়ী করা হয়েছে। এর একটি অংশ আফগানিস্তানের তালেবানদের সঙ্গে সখ্য রয়েছে বলে দাবি ইসলামাবাদের। আফগানিস্তানের সঙ্গে একটি বিশাল সীমান্ত ভাগ করে নেওয়া বেলুচিস্তান দীর্ঘদিন ধরে ইসলামাবাদে পাকিস্তানের কেন্দ্রীয় সরকারের কাছ থেকে স্বাধীনতা চাইতে থাকা বিচ্ছিন্নতাবাদী গোষ্ঠীগুলোর বিদ্রোহের কেন্দ্রস্থল হয়ে উঠেছে। প্রদেশটিতে পাকিস্তানি তালেবান এবং নিষিদ্ধ ঘোষিত বালুচ লিবারেশন আর্মি এবং আইএসআইএসসহ অন্য গোষ্ঠীগুলোর আক্রমণও দেখা গেছে। যদিও কর্মকর্তারা বলছেন, বিদ্রোহ মূলত নিয়ন্ত্রণে এসেছে, তবে বেলুচিস্তানে সহিংসতা অব্যাহত রয়েছে।-আনাদোলু এজেন্সি","url":"https:\/\/www.bd-pratidin.com\/international\/2026\/01\/31\/1211307","date":1769796000000,"language":"bn","token_count":224,"source":"Bangladesh Pratidin"}
{"title":"নির্বাচনী দায়িত্ব পালনে ৩২ নির্বাহী ম্যাজিট্রেটকে ৮ বিভাগে পদায়ন","body":"ত্রয়োদশ জাতীয় সংসদ নির্বাচনে দায়ীত্ব পালনে ৩২ জন নির্বাহী ম্যাজিট্রেটকে ৮ বিভাগে পদায়ন করা হয়েছে। সম্প্রতি জনপ্রশাসন মন্ত্রণালয়ের প্রেষণ-২ শাখার উপসচিব মোহাম্মদ নুর এ আলম সাক্ষরিত প্রজ্ঞাপনে এই পদায়ন করা হয়। এতে বলা হয়েছে, আসন্ন ত্রয়োদশ জাতীয় সংসদ নির্বাচনে আচরণ বিধি প্রতিপালন নিশ্চিত করতে ভোটগ্রহণের ২ (দুই) দিন পর পর্যন্ত সময়ের জন্য বিসিএস (প্রশাসন) ক্যাডারের নিম্নবর্ণিত কর্মকর্তাগণকে দ্যা কোড অফ ক্রিমিনাল প্রসিডিউর ১৮৯৮ এর সেকশন ১০(৫) মোতাবেক এক্সিকিউটিভ ম্যাজিস্ট্রেট হিসেবে নিয়োগ এবং মোবাইল কোর্ট আইন, ২০০৯ এর ৫ ধারা মোতাবেক তাঁদের নামের পাশে বর্ণিত অধিক্ষেত্রে মোবাইল কোর্ট পরিচালনার ক্ষমতা অর্পণ করা হলো। ন্যস্তকৃতদের মধ্যে ঢাকা বিভাগে ৭ জন, চট্রগ্রাম বিভাগে ৫ জন, খুলনা বিভাগে ৪জন, রাজশাহী বিভাগে ৪ জন, বরিশাল বিভাগে ৩ জন, সিলেট বিভাগে ২ জন, রংপুর বিভাগে ৩ জন ও মংমনসিংহ বিভাগে ৪ জনকে পদায়ন করা হয়েছে। প্রজ্ঞাপনে বলা হয়েছে, ক্ষমতাপ্রাপ্ত বিজ্ঞ এক্সিকিউটিভ ম্যাজিস্ট্রেটগণকে সংশ্লিষ্ট বিভাগীয় কমিশনার তাঁর আওতাভুক্ত এলাকার চাহিদার ভিত্তিতে পদায়ন করবেন। ক্ষমতাপ্রাপ্ত বিজ্ঞ এক্সিকিউটিভ ম্যাজিস্ট্রেট পদায়নের পর সংশ্লিষ্ট জেলা ম্যাজিস্ট্রেট\/রিটানিং অফিসারের নিকট যোগদান\/রিপোর্ট করবেন। ক্ষমতাপ্রাপ্ত বিজ্ঞ এক্সিকিউটিভ ম্যাজিস্ট্রেট মোবাইল কোর্ট পরিচালনার বিষয়ে সংশ্লিষ্ট বিজ্ঞ জেলা ম্যাজিস্ট্রেটকে অবহিত রাখবেন এবং ক্ষমতাপ্রাপ্ত বিজ্ঞ এক্সিকিউটিভ ম্যাজিস্ট্রেট মোবাইল কোর্ট পরিচালনার তথ্য নির্ধারিত ছকে প্রতিদিন সংশ্লিষ্ট বিজ্ঞ জেলা ম্যাজিস্ট্রেট এবং রিটানিং অফিসার বরাবর পাঠাবেন। বিডি প্রতিদিন\/জুনাইদ","url":"https:\/\/www.bd-pratidin.com\/national\/2026\/02\/01\/1211801","date":1769921355000,"language":"bn","token_count":196,"source":"Bangladesh Pratidin"}
{"title":"অমিতাভ-ঐশ্বরিয়ার ছায়া থেকে বেরিয়ে নিজেকে প্রমাণ করছেন অভিষেক","body":"অভিষেক বচ্চনের অভিনয়জীবন পা দিল ২৫ বছরে। বয়স পঞ্চাশ। তবু আজও তাঁকে ঘিরে সবচেয়ে বড় আলোচনা, তিনি কার ছেলে, কার স্বামী। অমিতাভ বচ্চনের পুত্র, ঐশ্বরিয়া রাই বচ্চনের স্বামী; এই পরিচয়ের ভার বহু দিন ধরেই বহন করে চলেছেন অভিষেক। নিন্দুকদের একাংশের মতে, এই দুই তারকার ছায়া থেকেই বেরোতে পারেননি তিনি। কিন্তু অভিষেক নিজে এই তুলনাকে দেখেন অন্য চোখে। এক সাক্ষাৎকারে তিনি বলেছিলেন, বাবার সঙ্গে তুলনা হওয়া মানে সেরার সঙ্গে তুলনা হওয়া। আর সেখানেই তিনি নিজের প্রাপ্তিকে খুঁজে নেন। ২০০০ সালে ‘রিফিউজি’ ছবির মাধ্যমে বলিউডে পা রাখেন অভিষেক। এরপরের পথটা মসৃণ ছিল না। সাফল্য আর ব্যর্থতা মিলিয়েই এগিয়েছে তাঁর কেরিয়ার। তবে কিছু ছবি আছে, যেখানে অভিনয় দিয়ে তিনি নীরবে নিজের সক্ষমতার প্রমাণ দিয়েছেন। অনুরাগী ও সমালোচকদের মতে, অভিষেককে বুঝতে হলে এই ছবিগুলি দেখা জরুরি। যুবা (২০০৪) মণিরত্নমের এই ছবিতে লল্লন সিংহের চরিত্রে অভিষেক যেন নিজেকে ভেঙে গড়েছিলেন। কলকাতার বস্তির হিংস্র, ঠোঁটকাটা যুবকের চরিত্রে তাঁর অভিনয় ছিল চমকপ্রদ। এই ছবিকেই অনেকেই অভিষেকের কেরিয়ারের টার্নিং পয়েন্ট বলে মনে করেন। গুরু (২০০৭) গুরুকান্ত দেসাইয়ের চরিত্রে উচ্চাকাঙ্ক্ষা আর বুদ্ধির মেলবন্ধন দেখিয়েছিলেন অভিষেক। শিল্পপতির উত্থানের গল্পে তিনি ধীরে ধীরে নিজের পরিসর বাড়ান। এই ছবিতে তাঁর অভিনয় আলাদা করে নজর কাড়ে। দসবি (২০২২) জাট রাজনীতিবিদ গঙ্গারাম চৌধুরীর চরিত্রে অভিষেকের শারীরিক ও মানসিক পরিবর্তন চোখে পড়ার মতো। দুর্নীতির অভিযোগে জেলবন্দি এক প্রভাবশালী নেতার চরিত্রে তিনি দেখান অন্য রকম সংযত অভিনয়। আই ওয়ান্ট টু টক (২০২৪) এই ছবিতে সিঙ্গল ফাদার অর্জুন সেনের ভূমিকায় অভিষেক অনেকটাই চুপচাপ, ভেতরের যন্ত্রণাকে সামনে এনেছেন। ব্যক্তিগত জীবন নিয়ে জল্পনার সময় মুক্তি পাওয়া এই ছবিতে তাঁর অভিনয় প্রশংসিত হয়। কালিধর লাপতা (২০২৫) মধ্যবয়সি কালিধরের চরিত্রে দায়িত্ব, ত্যাগ আর স্মৃতিভ্রমের গল্প বলেছে এই ছবি। পরিবারের বোঝা হয়ে ওঠা এক মানুষের যন্ত্রণা অভিষেক তুলে ধরেছেন সংবেদনশীল ভাবে। বড় তারকার সন্তান হওয়ার সুবিধা যেমন আছে, তেমনই আছে প্রত্যাশার চাপ। অভিষেক বচ্চন হয়তো কখনও সেই চাপের বিরুদ্ধে সরব হননি। কিন্তু বেছে নেওয়া কিছু চরিত্রে তিনি বারবার বুঝিয়েছেন, তিনি শুধু একটি নাম নন, একজন অভিনেতাও। বিডি প্রতিদিন\/নাজমুল","url":"https:\/\/www.bd-pratidin.com\/entertainment\/2026\/02\/05\/1213293","date":1770270580000,"language":"bn","token_count":306,"source":"Bangladesh Pratidin"}
{"title":"এবার কিউবাকে আল্টিমেটাম ট্রাম্পের","body":"ভেনেজুয়েলায় সফল সামরিক অভিযানের পর এবার ক্যারিবিয়ান অঞ্চলের দেশ কিউবাকে আল্টিমেটাম দিলেন মার্কিন প্রেসিডেন্ট ডোনাল্ড ট্রাম্প। তিনি বলেছেন, হাভানা যদি ওয়াশিংটনের সঙ্গে বাণিজ্য চুক্তিতে না আসে, তাহলে নিকট ভবিষ্যতে মানবিক বিপর্যয়ের মধ্যে পড়বে কিউবা। চলতি সপ্তাহের শুরুর দিকে একটি নির্বাহী আদেশে স্বাক্ষর করেছেন প্রেসিডেন্ট ডোনাল্ড ট্রাম্প। সেই আদেশে বলা হয়েছে, কোনও দেশ যদি কিউবায় তেল রফতানি করে— তাহলে সেই দেশের ওপর অতিরিক্ত শুল্ক আরোপ করা হবে। ট্রাম্প এই আদেশে স্বাক্ষরের পর মেক্সিকোর প্রেসিডেন্ট ক্লাউডিয়া শিনবাউম সম্প্রতি এক বিবৃতিতে এ প্রসঙ্গে বলেছেন, যুক্তরাষ্ট্রের প্রেসিডেন্টের এই নির্দেশের সরাসরি প্রভাব পড়বে কিউবার হাসপাতাল, খাদ্য সরবরাহ ব্যবস্থাসহ কিউবার জনগণের মৌলিক পরিষেবাগুলোতে। এর জেরে অচিরেই দেশটিতে বড় আকারে মানবিক বিপর্যয়কর পরিস্থিতি দেখা দিতে পারে বলেও উল্লেখ করেছেন তিনি। রবিবার ওয়াশিংটনে হোয়াইট হাউসে ট্রাম্পের কাছে সাংবাদিকরা কিউবা সংক্রান্ত নির্বাহী আদেশ এবং মেক্সিকোর প্রেসিডেন্টের বক্তব্যের প্রতিক্রিয়া সম্পর্কে জানতে চান। জবাবে প্রেসিডেন্ট ট্রাম্প বলেন, “বেশ, কিউবা যদি আমাদের কাছে আসে এবং একটি সমঝোতা বা চুক্তিতে পৌঁছাতে চায়, তাহলে আমার মনে হয় না যে কোনও মানবিক বিপর্যয় দেখা দেবে। কারণ সেক্ষেত্রে সব কিছু আবার আগের মতো স্বাভাবিক অবস্থায় চলতে থাকবে।” তিনি আরও বলেন, “আমাদের একটা ব্যাপার অবশ্যই মনে রাখতে হবে যে, কিউবার বর্তমান পরিস্থিতি বেশ খারাপ। তাদের অর্থ নেই, তেল নেই…এতদিন তারা ভেনেজুয়েলার তেল ও অর্থের ওপর নির্ভরশীল ছিল। সে দু’টির কোনওটাই এখন নেই।” গত ৩ জানুয়ারি ভেনেজুয়েলার রাজধানী কারাকাসে ফিল্মি স্টাইলে সামরিক অভিযান চালিয়ে দেশটির প্রেসিডেন্ট নিকোলাস মাদুরো এবং তার স্ত্রী সিলিয়া ফ্লোরেসকে আটক করে যুক্তরাষ্ট্রের নিউইয়র্ক সিটিতে নিয়ে যায় মার্কিন সেনারা। বর্তমানে তারা নিউইয়র্ক সিটির ফেডারেল কারাগারে বন্দি আছেন। ভেনেজুয়েলায় সামরিক অভিযানের পর দেশটির জ্বালনি তেলের উত্তোলন, পরিশোধন ও বিক্রয়ের ওপর যুক্তরাষ্ট্রের সর্বময় কর্তৃত্ব আরোপ করেছেন প্রেসিডেন্ট ট্রাম্প। এই কর্তৃত্ব অনির্দিষ্টকালের জন্য থাকবে বলে ঘোষণা দিয়েছেন তিনি। কিউবার কাছ থেকে ঠিক কী চান— তা স্পষ্ট করেননি ট্রাম্প। তবে হোয়াইট হাউসে সাংবাদিকদের তিনি ইঙ্গিত দিয়েছেন, যদি কিউবা চুক্তিতে না আসতে চায়— সেক্ষেত্রে যুক্তরাষ্ট্রে বসবাসকারী কিউবান নাগরিকদের ‘পুশ ইন’ করা হতে পারে।” “আমি আশা করছি যে নিকট ভবিষ্যতে কিউবা একটি সমঝোতায় আসতে চাইবে। যদি তা না হয়, তাহলে দেশটির প্রচুর সংখ্যক মানুষ বর্তমানে যুক্তরাষ্ট্রে বসবাস করছেন, তাদের আমরা কিউবায় ফেরত পাঠানো শুরু করব।” সূত্র: আরটি, ফিন্যান্সিয়াল টাইমস বিডি প্রতিদিন\/একেএ","url":"https:\/\/www.bd-pratidin.com\/international-news\/2026\/02\/02\/1212303","date":1770029422000,"language":"bn","token_count":340,"source":"Bangladesh Pratidin"}
{"title":"ব্যক্তিতান্ত্রিক শাসনের অবসানের জন্যই জুলাই সনদ: আলী রীয়াজ","body":"প্রধান উপদেষ্টার বিশেষ সহকারী অধ্যাপক আলী রীয়াজ বলেছেন, ব্যক্তিতান্ত্রিক স্বৈরাচারের জাঁতাকলে নিষ্পেষিত জাতি ১৬ বছর মুক্তির প্রহর গুনেছে। ২০২৪ সালের গণঅভ্যুত্থানের মাধ্যমে তারা ফ্যাসিবাদের কবল থেকে আপাত মুক্তি পেয়েছে। তবে বাংলাদেশের বিদ্যমান সংবিধানে স্বৈরাচার সৃষ্টির পথ এখনো রয়ে গেছে। তাই আর কোনো স্বৈরাচার যেন জনগণের ওপর চেপে বসতে না পারে, সে লক্ষ্যেই জুলাই সনদ প্রণয়ন করা হয়েছে। আর এই জুলাই সনদ কার্যকরের জন্যই আসন্ন গণভোটে ‘হ্যাঁ’-কে জয়যুক্ত করতে হবে। তিনি বলেন, অনেকেই প্রশ্ন করেন—‘হ্যাঁ’-এর প্রার্থী কে? আমি বলি, ‘হ্যাঁ’-এর প্রার্থী আপনি, আমি, আমরা সবাই। কারণ ‘হ্যাঁ’ আমাদের সবার জন্য একটি মানবিক ও গণতান্ত্রিক বাংলাদেশ বিনির্মাণের পথ খুলে দেবে। রবিবার (১ ফেব্রুয়ারি) সকালে সিলেটের শাহজালাল বিজ্ঞান ও প্রযুক্তি বিশ্ববিদ্যালয়ের অডিটোরিয়ামে আসন্ন গণভোট ও ভোটার উদ্বুদ্ধকরণের লক্ষ্যে আয়োজিত এক মতবিনিময় সভায় সভাপতির বক্তব্যে তিনি এসব কথা বলেন। ড. রীয়াজ বলেন, ফ্যাসিবাদের জাঁতাকলে নিষ্পেষিত এ জাতি আর কোনো স্বৈরশাসন ও দুঃশাসন চায় না। তারা একটি আলোকিত আগামী গড়তে চায়, নতুন দিন আনতে চায়। সে দিন হবে সাম্য, সমতা ও আনন্দের। যেখানে কোনো অন্তরাত্মা কাঁপানো বাহিনীর হাতে গুম হওয়ার ভয় থাকবে না, গায়েবি মামলায় গ্রেপ্তার হওয়ার আতঙ্ক থাকবে না। যে দিনের স্বপ্ন দেখেছিলেন আমাদের মহান মুক্তিযোদ্ধারা, সেই দিন আনতেই জুলাই গণঅভ্যুত্থানে আমাদের ছাত্র-জনতা অকাতরে জীবন বিসর্জন দিয়েছে। তিনি আরও বলেন, জুলাই গণঅভ্যুত্থান জাতির ইতিহাসে এক অসাধারণ অর্জন। এই অভ্যুত্থান অপ্রত্যাশিতভাবে দেশের জীবনে গণতন্ত্র, ন্যায়বিচার ও মানুষের অধিকার প্রতিষ্ঠার একটি গুরুত্বপূর্ণ সুযোগ এনে দিয়েছে। এই লক্ষ্য সামনে রেখে ইতোমধ্যে বেশ কিছু সংস্কার করা হয়েছে বলেও তিনি উল্লেখ করেন। তবে এসব উদ্যোগের পাশাপাশি আরও গভীর ও সুদূরপ্রসারী সংস্কারের প্রয়োজন রয়েছে জানিয়ে আলী রীয়াজ বলেন, সে কারণেই দেশের সব রাজনৈতিক দলের ঐকমত্যের ভিত্তিতে জুলাই সনদ প্রণয়ন করা হয়েছে। এই সনদ বাস্তবায়নের জন্য জনগণের সরাসরি সম্মতি প্রয়োজন, আর সে উদ্দেশ্যেই গণভোটের আয়োজন করা হয়েছে। তিনি গণভোটে অংশ নিয়ে ‘হ্যাঁ’-তে রায় দেওয়ার জন্য সবার প্রতি আহ্বান জানান। ‘হ্যাঁ’ ভোটের অর্থ ও তাৎপর্য ব্যাখ্যা করে প্রধান উপদেষ্টার বিশেষ সহকারী বলেন, এর মাধ্যমে তত্ত্বাবধায়ক সরকার ও নির্বাচন কমিশন গঠনে সরকার ও বিরোধী দল একসঙ্গে কাজ করবে। ক্ষমতাসীনরা ইচ্ছেমতো সংবিধান পরিবর্তন করতে পারবে না; গুরুত্বপূর্ণ সাংবিধানিক পরিবর্তনের জন্য জনগণের সম্মতি নিতে হবে। বিরোধী দল থেকে ডেপুটি স্পিকার এবং গুরুত্বপূর্ণ সংসদীয় কমিটির সভাপতি নির্বাচিত হবেন। একজন ব্যক্তি সর্বোচ্চ ১০ বছরের বেশি প্রধানমন্ত্রী থাকতে পারবেন না। বিচারব্যবস্থা স্বাধীনভাবে কাজ করবে, ফলে বিচারের বাণী আর নীরবে নিভৃতে কাঁদবে না। গণভোটে ‘হ্যাঁ’ জয়ী হলে ফ্যাসিবাদের পথ বন্ধ হয়ে যাবে—যে পথ আমাদের সংবিধানের কিছু দুর্বলতার কারণে তৈরি হয়েছিল। অনুষ্ঠানে আরও বক্তৃতা করেন শাহজালাল বিজ্ঞান ও প্রযুক্তি বিশ্ববিদ্যালয়ের উপাচার্য অধ্যাপক ড. এম সরওয়ারউদ্দিন চৌধুরী, সিলেট কৃষি বিশ্ববিদ্যালয়ের উপাচার্য অধ্যাপক ড. মো. আলিমুল ইসলাম, সুনামগঞ্জ বিজ্ঞান ও প্রযুক্তি বিশ্ববিদ্যালয়ের উপাচার্য অধ্যাপক ড. মো. নিজাম উদ্দিন এবং হবিগঞ্জ বিজ্ঞান ও প্রযুক্তি বিশ্ববিদ্যালয়ের উপাচার্য অধ্যাপক ড. সায়েম উদ্দিন আহম্মদসহ অন্যান্যরা। বিডি-প্রতিদিন\/মাইনুল","url":"https:\/\/www.bd-pratidin.com\/national\/2026\/02\/01\/1211838","date":1769932407000,"language":"bn","token_count":430,"source":"Bangladesh Pratidin"}
{"title":"দেশের সব স্বাস্থ্যসেবা প্রতিষ্ঠানকে জরুরি নির্দেশনা","body":"আগামী ১২ ফেব্রুয়ারি জাতীয় সংসদ নির্বাচন উপলক্ষে দেশের সব সরকারি ও বেসরকারি হাসপাতালকে ১০টি জরুরি নির্দেশনা দিয়েছে স্বাস্থ্য অধিদপ্তর। আগামী ১০ ফেব্রুয়ারি থেকে ১৫ ফেব্রুয়ারি পর্যন্ত সংশ্লিষ্ট সব স্বাস্থ্যসেবা প্রতিষ্ঠানকে বিশেষ সতর্কতা ও প্রস্তুতি বজায় রাখতে হবে। রবিবার অধিদপ্তরের পরিচালক (হাসপাতাল ও ক্লিনিকসমূহ) ডা. আবু হোসেন মো. মঈনুল আহসান এ নির্দেশনা জারি করেন। নির্দেশনা অনুযায়ী, নির্বাচনকালীন সময়ে প্রতিটি সিটি করপোরেশনে ৬টি, বিভাগীয় পর্যায়ে ৪টি, জেলা পর্যায়ে ৩টি, উপজেলা পর্যায়ে ২টি এবং ইউনিয়ন পর্যায়ে ১টি করে মেডিকেল টিম গঠন করতে হবে। জনবলের প্রাপ্যতা ও প্রয়োজনীয়তার ভিত্তিতে মেডিকেল টিমের সদস্য নির্ধারণ করবেন সংশ্লিষ্ট প্রতিষ্ঠান প্রধান বা স্বাস্থ্য প্রশাসক। নির্বাচনকে কেন্দ্র করে জরুরি বিভাগে প্রয়োজন অনুযায়ী অতিরিক্ত জনবল নিয়োগের নির্দেশ দেওয়া হয়েছে। একই সঙ্গে সার্বক্ষণিক অ্যাম্বুলেন্স প্রস্তুত রাখতে হবে। প্রতিষ্ঠান প্রধানদের কর্মস্থলে উপস্থিত থাকা বাধ্যতামূলক করা হয়েছে। কোনো কারণে প্রতিষ্ঠান প্রধান ছুটিতে থাকলে যোগ্য ব্যক্তিকে দায়িত্ব প্রদান করে তার নাম, পদবি ও মোবাইল নম্বর স্বাস্থ্য অধিদপ্তরকে অবহিত করতে হবে। বেসরকারি হাসপাতাল ও ক্লিনিকগুলোর প্রতিও বিশেষ দিকনির্দেশনা দেওয়া হয়েছে। নির্বাচনকালীন সময়ে চিকিৎসকের সার্বক্ষণিক উপস্থিতিতে জরুরি বিভাগ চালু রাখতে হবে। কোনো রোগী রেফার্ড করার ক্ষেত্রে প্রয়োজনীয় প্রাথমিক চিকিৎসা ও যথাযথ কাউন্সেলিং নিশ্চিত করার কথা বলা হয়েছে। এছাড়া জরুরি পরিস্থিতি সৃষ্টি হলে স্থানীয় সরকারি স্বাস্থ্যসেবা কর্তৃপক্ষের নির্দেশনা অনুযায়ী স্বাস্থ্যসেবা প্রদানের নির্দেশ দেওয়া হয়েছে। জরুরি বিভাগ, অন্তঃবিভাগ, ল্যাব, ক্যাথল্যাব, ডায়ালাইসিস সেন্টার, সিটি স্ক্যান ও এমআরআই সেন্টার নিয়মিতভাবে খোলা রাখতে হবে। এ ছাড়া বিভাগীয় স্বাস্থ্য কার্যালয় ও সিভিল সার্জন অফিসে ২৪ ঘণ্টা কন্ট্রোল রুম চালু রাখার নির্দেশ দেওয়া হয়েছে। বিডি প্রতিদিন\/এমআই","url":"https:\/\/www.bd-pratidin.com\/national\/2026\/01\/26\/1209481","date":1769424215000,"language":"bn","token_count":233,"source":"Bangladesh Pratidin"}
{"title":"যুক্তরাষ্ট্রজুড়ে আইসিই বিরোধী উত্তাল বিক্ষোভ, ক্লাস বর্জনে শিক্ষার্থীরা","body":"মিনেসোটার মিনিয়াপোলিস থেকে নিউইয়র্ক পর্যন্ত যুক্তরাষ্ট্রজুড়ে ইমিগ্রেশন অ্যান্ড কাস্টমস এনফোর্সমেন্ট আইসিইর বিরুদ্ধে ব্যাপক বিক্ষোভ ছড়িয়ে পড়েছে। মিনিয়াপোলিসে দুই মার্কিন নাগরিক নিহত হওয়ার ঘটনার পর ফেডারেল অভিবাসন কর্মকর্তাদের প্রত্যাহারের দাবিতে হাজার হাজার মানুষ রাস্তায় নামেন। একই দাবিতে বিভিন্ন অঙ্গরাজ্যে শিক্ষার্থী ও শিক্ষকরা ক্লাস বর্জন করেন। রয়টার্সের খবরে বলা হয়েছে অভিবাসনবিরোধী অভিযানের অংশ হিসেবে মার্কিন প্রেসিডেন্ট ডোনাল্ড ট্রাম্প সম্প্রতি মিনিয়াপোলিস শহরে আইসিইর তিন হাজার কর্মকর্তা মোতায়েন করেন। সামরিক পোশাক ও ভারী অস্ত্র নিয়ে এসব কর্মকর্তা টহল দিচ্ছেন। তাদের সংখ্যা শহরের পুলিশ বিভাগের মোট সদস্যের প্রায় পাঁচ গুণ। চরম শীত উপেক্ষা করে শুক্রবার মিনিয়াপোলিসের ডাউনটাউনে হাজার হাজার মানুষ বিক্ষোভে অংশ নেন। বিক্ষোভকারীদের মধ্যে শিশু নিয়ে পরিবার বয়স্ক দম্পতি ও তরুণদের উপস্থিতি ছিল চোখে পড়ার মতো। তারা আইসিইর কড়াকড়ি অভিযান ও সহিংস কৌশলের প্রতিবাদ জানান। রাশিয়া থেকে আসা ইহুদি অভিবাসীর সন্তান কাতিয়া কাগান বলেন তাঁর বাবা মা নিরাপত্তা ও ভালো জীবনের আশায় যুক্তরাষ্ট্রে এসেছিলেন। সেই স্বপ্ন রক্ষার জন্যই তিনি রাস্তায় নেমেছেন বলে জানান। মিনিয়াপোলিসের যে এলাকায় চলতি মাসে আইসিই সদস্যদের গুলিতে দুই মার্কিন নাগরিক নিহত হয়েছেন সেখানে স্থানীয় স্কুলের প্রায় ৫০ জন শিক্ষক ও কর্মী মিছিল করেন। বিক্ষোভ শুধু মিনেসোটায় সীমাবদ্ধ ছিল না। যুক্তরাষ্ট্রের ৪৬টি অঙ্গরাজ্যে প্রায় ২৫০টি বিক্ষোভ কর্মসূচি অনুষ্ঠিত হয়। নিউইয়র্ক লস অ্যাঞ্জেলেস শিকাগো ও ওয়াশিংটনের মতো বড় শহরগুলোতেও বিক্ষোভ হয়। আন্দোলনকারীদের স্লোগান ছিল কোনো কাজ চলবে না কোনো স্কুল চলবে না কোনো কেনাকাটা চলবে না আইসিইর জন্য অর্থায়ন বন্ধ করো। শনিবার যুক্তরাষ্ট্রের ৫০টি অঙ্গরাজ্য ও ওয়াশিংটন ডিসিতে ৩০০টির বেশি আইসিইবিরোধী বিক্ষোভ আয়োজন করা হয়। এসব কর্মসূচি আয়োজন করে ৫০৫০১ নামের একটি সংগঠন। আয়োজকদের দাবি সাম্প্রতিক সময়ে মিনিয়াপোলিস টেক্সাস ও লস অ্যাঞ্জেলেসে অভিবাসন কর্মকর্তাদের জড়িত একাধিক মৃত্যুর ঘটনা অতিরিক্ত বলপ্রয়োগ ও মানবাধিকার লঙ্ঘনের প্রমাণ। বিক্ষোভকারীরা আইসিই ও সীমান্তরক্ষী বাহিনীর জন্য অর্থ বরাদ্দ বন্ধ স্বাধীন তদন্ত ও জবাবদিহির দাবি জানান। পাশাপাশি আইসিইকে সহায়তাকারী হোটেল রেস্তোরাঁ ও বড় করপোরেট প্রতিষ্ঠান বয়কটের ডাক দেওয়া হয়। এদিকে যুক্তরাষ্ট্রে আইসিইকে সহায়তার চুক্তি করায় ফ্রান্সের প্রযুক্তি প্রতিষ্ঠান ক্যাপজেমিনির বিরুদ্ধে তীব্র প্রতিক্রিয়া সৃষ্টি হয়েছে। অভিযোগ রয়েছে প্রতিষ্ঠানটির একটি সহযোগী সংস্থা অভিবাসীদের শনাক্ত ও অবস্থান নির্ণয়ে আইসিইকে প্রযুক্তিগত সহায়তা দিচ্ছে। ফরাসি মন্ত্রী ও সংসদ সদস্যরা এই চুক্তিকে মানবাধিকার লঙ্ঘনের সঙ্গে যুক্ত বলে উল্লেখ করেছেন এবং ব্যাখ্যা দাবি করেছেন। ক্যাপজেমিনি জানিয়েছে আপিলের কারণে চুক্তিটি কার্যকর হয়নি। বিডি প্রতিদিন\/আশিক","url":"https:\/\/www.bd-pratidin.com\/international-news\/2026\/02\/01\/1211833","date":1769931616000,"language":"bn","token_count":347,"source":"Bangladesh Pratidin"}
{"title":"ইসরায়েলকে অত্যাধুনিক অস্ত্র দিচ্ছে যুক্তরাষ্ট্র","body":"গাজা উপত্যকায় ভঙ্গুর যুদ্ধবিরতির মধ্যে ইসরায়েলের কাছে ৬.৬৭ বিলিয়ন মার্কিন ডলার মূল্যের অত্যাধুনিক সামরিক সরঞ্জাম বিক্রির অনুমোদন দিয়েছে মার্কিন যুক্তরাষ্ট্র। শুক্রবার পৃথক তিনটি চুক্তির মাধ্যমে এই বিশাল অস্ত্র বিক্রির তথ্য নিশ্চিত করেছে মার্কিন প্রতিরক্ষা দপ্তর পেন্টাগন। মার্কিন স্টেট ডিপার্টমেন্টের অস্ত্র বিক্রির এই সবুজ সংকেতের ফলে ইসরায়েলি সামরিক বাহিনীর আক্রমণাত্মক ও প্রতিরক্ষামূলক সক্ষমতা আরও বৃদ্ধি পাচ্ছে বলে ধারণা করা হচ্ছে। সমালোচকদের মতে, গাজা ও লেবানন সীমান্তে চলমান সংঘাতের মধ্যে এই বিশাল অঙ্কের অস্ত্র সহায়তা ওই অঞ্চলে আরও দীর্ঘায়িত করতে পারে যুদ্ধ পরিস্থিতিকে। যদিও মার্কিন প্রশাসন বরাবরই ইসরায়েলের আত্মরক্ষার অধিকারকে তাদের জাতীয় নিরাপত্তার অবিচ্ছেদ্য অংশ হিসেবে দাবি করে আসছে। পেন্টাগনের দেওয়া তথ্যমতে, এই বিক্রয় প্রক্রিয়ার সবচেয়ে বড় অংশজুড়ে রয়েছে ‘এএইচ-৬৪ই অ্যাপাচে’ হেলিকপ্টার। প্রায় ৩৮০ কোটি ডলার ব্যয়ে এই হেলিকপ্টার ও সংশ্লিষ্ট সরঞ্জাম ইসরায়েলকে সরবরাহ করবে মার্কিন বিমান নির্মাতা প্রতিষ্ঠান বোয়িং এবং লকহিড মার্টিন। এ ছাড়া দ্বিতীয় চুক্তির আওতায় প্রায় ১৯৮ কোটি ডলার মূল্যের ‘জয়েন্ট লাইট ট্যাকটিক্যাল ভেহিকল’ বা আধুনিক রণযান এবং আনুষঙ্গিক যন্ত্রপাতি বিক্রির অনুমোদন দেওয়া হয়েছে, যার প্রধান ঠিকাদার হিসেবে কাজ করবে এ এম জেনারেল এলএলসি। এ ছাড়া তৃতীয় একটি সামরিক চুক্তির মাধ্যমে আরও ৭৪ কোটি ডলারের সরঞ্জাম অনুমোদিত হয়েছে। -রয়টার্স ও আল জাজিরা","url":"https:\/\/www.bd-pratidin.com\/international\/2026\/02\/01\/1211711","date":1769882400000,"language":"bn","token_count":183,"source":"Bangladesh Pratidin"}
{"title":"বৃষ্টি নিয়ে বার্তা আবহাওয়া অফিসের","body":"শীতের বিদায় আর বসন্তে নতুন আগমনের অপেক্ষায় প্রকৃতি। আর প্রকৃতির সেই প্রাণসঞ্চারের জন্য সম্ভাব্য বৃষ্টির দেখা আগামী ২৪ ঘণ্টায় মিলবে বলে জানিয়েছে আবহাওয়া অধিদফতর। বুধবার (২৮ জানুয়ারি) আবহাওয়া অধিদফতরের নিয়মিত বুলেটিনে এ তথ্য জানানো হয়। এতে বলা হয়, সন্ধ্যা ৬টা থেকে পরবর্তী ২৪ ঘণ্টায় অস্থায়ীভাবে আংশিক মেঘলা আকাশসহ সারা দেশের আবহাওয়া শুষ্ক থাকতে পারে। তবে রংপুর বিভাগের দু-এক জায়গায় হালকা বৃষ্টির সম্ভাবনা রয়েছে। শেষরাত থেকে সকাল পর্যন্ত দেশের কোথাও কোথাও হালকা থেকে মাঝারি ধরনের কুয়াশা পড়তে পারে। সারা দেশে রাতের তাপমাত্রা সামান্য বাড়তে পারে এবং দিনের তাপমাত্রা প্রায় অপরিবর্তিত থাকতে পারে। আগামীকাল বৃহস্পতিবার (২৯ জানুয়ারি) সন্ধ্যা ৬টা থেকে পরবর্তী ২৪ ঘণ্টার পূর্বাভাসে বলা হয়েছে, অস্থায়ীভাবে আংশিক মেঘলা আকাশসহ সারা দেশের আবহাওয়া শুষ্ক থাকতে পারে। শেষরাত থেকে সকাল পর্যন্ত দেশের কোথাও কোথাও হালকা থেকে মাঝারি ধরনের কুয়াশা পড়তে পারে। সারা দেশে রাতের তাপমাত্রা সামান্য বাড়তে পারে এবং দিনের তাপমাত্রা প্রায় অপরিবর্তিত থাকতে পারে। শুক্রবার (৩০ জানুয়ারি) সন্ধ্যা ৬টা থেকে পরবর্তী ২৪ ঘণ্টার পূর্বাভাসে বলা হয়েছে, অস্থায়ীভাবে আংশিক মেঘলা আকাশসহ সারা দেশের আবহাওয়া শুষ্ক থাকতে পারে। শেষরাত থেকে সকাল পর্যন্ত দেশের কোথাও কোথাও হালকা থেকে মাঝারি ধরনের কুয়াশা পড়তে পারে। সারা দেশে রাত ও দিনের তাপমাত্রা সামান্য কমতে পারে। বিডি প্রতিদিন\/কেএইচটি","url":"https:\/\/www.bd-pratidin.com\/national\/2026\/01\/28\/1210457","date":1769620704000,"language":"bn","token_count":189,"source":"Bangladesh Pratidin"}
{"title":"বাংলাদেশের জায়গায় সুযোগ পেয়ে 'বিব্রত' স্কটল্যান্ড","body":"বিসিবি আর আইসিসির মধ্যকার ভেন্যু সংক্রান্ত টানাপোড়েনে কপাল খুলেছে স্কটল্যান্ডের। রাজনৈতিক ও নিরাপত্তা ইস্যুর জেরে ভারতে বিশ্বকাপ খেলতে বাংলাদেশের আপত্তির পর শেষ মুহূর্তে টুর্নামেন্ট থেকে ছিটকে গেছে টাইগাররা। তাদের স্থলাভিষিক্ত হয়ে আসন্ন টি-টোয়েন্টি বিশ্বকাপে অংশগ্রহণের নাটকীয় ডাক পেয়েছে স্কটল্যান্ড। এমন অভাবনীয় সুযোগে স্কটিশ শিবিরে বইছে আনন্দের হাওয়া, তবে সেই সাথে বাংলাদেশের ক্রিকেটারদের প্রতি গভীর সমবেদনা জানিয়েছেন ক্রিকেট স্কটল্যান্ডের প্রধান নির্বাহী ট্রুডি লিন্ডব্লেড। এক সাক্ষাৎকারে লিন্ডব্লেড বলেন, এভাবে টুর্নামেন্টে সুযোগ পাওয়াটা সত্যিই অনন্য এবং একই সঙ্গে কিছুটা বিব্রতকর। প্রতিটি দলই চায় মাঠের লড়াইয়ে নিজেদের যোগ্যতা প্রমাণ করে বিশ্বকাপে জায়গা করে নিতে। কিন্তু পরিস্থিতির কারণে স্কটল্যান্ডকে আমন্ত্রণ জানানো হয়েছে। বাংলাদেশের মতো একটি শক্তিশালী দলের এমন প্রস্থান তাকে মর্মাহত করেছে এবং ব্যক্তিগতভাবে তিনি নাজমুল হোসেন শান্তদের জন্য বেশ সহানুভূতি অনুভব করছেন। তবে র‍্যাংকিংয়ে সেরা অবস্থানে থাকার কারণে আইসিসির এই সিদ্ধান্তকে তারা স্বাগত জানাচ্ছেন। আগামী ৭ ফেব্রুয়ারি থেকে শুরু হতে যাওয়া এই বড় আসরের প্রস্তুতি নিতে এখন ঘাম ঝরছে স্কটিশদের। হাতে সময় খুব কম থাকায় ২৪ ঘণ্টা নিরলস পরিশ্রম করছে তাদের বোর্ড ও কোচিং স্টাফ। লিন্ডব্লেড জানান, তাদের মাত্র ৩০ জনের ছোট একটি কর্মী দল। তারা বর্তমানে একই সাথে নেপালে নারী দলের সফর এবং অনূর্ধ্ব-১৯ দলের ব্যবস্থাপনা সামলাচ্ছে। এর মধ্যেই বিশ্বকাপের জন্য ভিসা প্রক্রিয়া ও লজিস্টিক সাপোর্টের কাজ সারতে হচ্ছে অত্যন্ত দ্রুতগতিতে। আইসিসিও স্কটিশ ক্রিকেটারদের ভারতীয় ভিসার দ্রুত নিষ্পত্তির জন্য সর্বাত্মক সহযোগিতার আশ্বাস দিয়েছে। দলের পারফরম্যান্স নিয়ে আশাবাদী স্কটল্যান্ডের পারফরম্যান্স হেড স্টিভ স্নেল। তিনি মনে করেন, কোনো বাড়তি চাপ ছাড়াই মাঠে নামবে তার দল। পর্যাপ্ত প্রস্তুতি না থাকলেও আন্ডারডগ হিসেবে তারা অন্য বড় দলগুলোর জন্য হুমকি হয়ে উঠতে পারেন বলে তিনি হুঁশিয়ারি দেন। কলকাতার মাঠে ওয়েস্ট ইন্ডিজ, ইতালি এবং চিরপ্রতিদ্বন্দ্বী ইংল্যান্ডের বিপক্ষে লড়বে স্কটল্যান্ড। দীর্ঘ শীতকালীন বিরতির পর হঠাৎ বিশ্বমঞ্চে ফেরার এই সুযোগকে কাজে লাগিয়ে বড় কোনো অঘটন ঘটানোর স্বপ্ন দেখছে দলটি। সূত্র: ইএসপিএন ক্রিকইনফো বিডি প্রতিদিন\/নাজমুল","url":"https:\/\/www.bd-pratidin.com\/sports\/2026\/01\/26\/1209616","date":1769441801000,"language":"bn","token_count":283,"source":"Bangladesh Pratidin"}
{"title":"পাপারাজ্জিদের ভুল সম্বোধন, রসিকতায় পরিস্থিতি সামাল আমিশার","body":"২০২৩ সালে ‘গাদার-২’ ছবির মাধ্যমে বলিউডে জোরালো প্রত্যাবর্তন করেন অভিনেত্রী আমিশা প্যাটেল। এরপর থেকেই বিভিন্ন সামাজিক অনুষ্ঠানে নিয়মিত দেখা যাচ্ছে তাকে। সম্প্রতি এক ইভেন্টে উপস্থিত থাকার সময় ফটোগ্রাফারদের সঙ্গে তার একটি ভিডিও সামাজিক মাধ্যমে ভাইরাল হয়ে পড়ে যেখানে তার রসিকতা ও পরিমিত মন্তব্য ব্যাপক প্রশংসা কুড়িয়েছে। ভাইরাল ভিডিওতে দেখা যায়- সোনালি রঙের অফ-শোল্ডার গাউনে স্লিট কাট ডিজাইনে ক্যামেরাবন্দি হচ্ছেন আমিশা। পরিপাটি বান করা চুল, হালকা গয়না ও আত্মবিশ্বাসী উপস্থিতিতে তিনি যথেষ্ট নজর কাড়েন। এই সময় এক পাপারাজ্জি ভুল করে তাকে প্রবীণ অভিনেত্রী জয়া বচ্চন বলে সম্বোধন করেন। বিষয়টি অস্বস্তিকর না করে অভিনেত্রী হাসিমুখে পাল্টা বলেন- “তাহলে আমার অমিতাভ বচ্চন কোথায়?” এমন রসিক উত্তরে সেখানে উপস্থিত সবাই হেসে ওঠেন এবং পরিস্থিতি মুহূর্তে স্বাভাবিক হয়ে যায়। ভিডিওটি ছড়িয়ে পড়তেই নেটিজেনরা আমিশার সৌজন্য ও ব্যক্তিত্বের প্রশংসা করতে থাকেন। পরবর্তীতে আলোচনায় আসে জয়া বচ্চনের সাম্প্রতিক বিতর্কিত মন্তব্য প্রসঙ্গ। এক অনুষ্ঠানে জয়া বচ্চন পাপারাজ্জিদের পোশাক ও আচরণ নিয়ে কটাক্ষ করেন যা নিয়ে সামাজিক মাধ্যমে শুরু হয় তীব্র বিতর্ক। এই বিষয়ে আমিশা প্যাটেল অত্যন্ত ভারসাম্যপূর্ণ বক্তব্য রাখেন। তিনি বলেন, প্রত্যেকের নিজের মতামত প্রকাশের অধিকার রয়েছে। জয়ারও নিজের মত আছে। কিন্তু আমি আপনাদের সবাইকে ভালোবাসি। মিডিয়া ও পাপারাজ্জিরা প্রচুর পরিশ্রম করেন। আপনারা অসাধারণ কাজ করেন। এই মন্তব্যে অনেকেই এই অভিনেত্রীকে “মার্জিত ও পরিণত ব্যক্তিত্বের প্রতীক” বলে অভিহিত করেছেন। যদিও কিছু ব্যবহারকারী বিতর্ক উস্কে দেওয়ার চেষ্টা করেন, তবুও বেশিরভাগ মন্তব্যই ছিল প্রশংসাসূচক। বিডি-প্রতিদিন\/আব্দুল্লাহ","url":"https:\/\/www.bd-pratidin.com\/entertainment\/2025\/12\/05\/1188062","date":1764946966000,"language":"bn","token_count":215,"source":"Bangladesh Pratidin"}
{"title":"ওয়াশিংটন পোস্টে কর্মী ছাঁটাই, চাকরি হারালেন শশী থারুরের ছেলেও","body":"কয়েক শ’ কর্মীকে ছাঁটাই করেছে মার্কিন প্রভাবশালী সংবাদমাধ্যম ওয়াশিংটন পোস্ট। বুধবার এক দিনেই প্রায় এক-তৃতীয়াংশ কর্মী ছাঁটাই করা হয়। বিষয়টি অবগত—এমন একজন বলেছেন, বুধবার প্রতিষ্ঠানটির প্রায় প্রতি তিনজন কর্মীর একজনকে ছাঁটাই করা হয়েছে। এর মধ্যে নিউজরুম বা সংবাদক্ষের কর্মীর সংখ্যাই ৩০০–এর বেশি। এত ব্যাপক আকারে কর্মী ছাঁটাইয়ের কারণে জেফ বেজোসের সমালোচনা কয়েক গুণ বেড়ে গেছে। ওয়াশিংটন পোস্টের অনেক সাংবাদিক উদ্বেগ নিয়ে জানতে চাইছেন, তিনি কি প্রকাশনা প্রতিষ্ঠানটি বিক্রি করে দেবেন? কেউ কেউ অবশ্য আশায় আছেন, তিনি যেন এটাই করেন। এ নিয়ে এক বিবৃতিতে দ্য পোস্ট গিল্ড বলেছে, যদি জেফ বেজোস আর সেই লক্ষ্যে বিনিয়োগ করতে ইচ্ছুক না হন, তবে পত্রিকাটির জন্য নতুন একজন অভিভাবকের প্রয়োজন। কারণ, বহু প্রজন্ম ধরে ওয়াশিংটন পোস্ট সাংবাদিকতার মাধ্যমে লাখ লাখ মানুষকে সেবা দিয়ে গেছে। সেসব মানুষ এখনো এই পত্রিকার সেবার ওপর নির্ভরশীল।’ বেজোস রিপোর্ট লেখা পর্যন্ত ওয়াশিংটন পোস্ট নিয়ে তার পরিকল্পনার বিষয়ে কোনো মন্তব্য করেননি। তবে তিনি ব্যক্তিগতভাবে পত্রিকাটির ব্যবস্থাপনা বিভাগকে বার্ষিক লোকসান কমিয়ে সেটিকে আবারও লাভজনক অবস্থায় ফিরিয়ে আনতে একটি টেকসই পথ খুঁজে বের করার পরামর্শ দিয়েছেন। চাকরি হারিয়েছেন শশী থারুরের ছেলে বুধবার ওয়াশিংটন পোস্টের যেসব কর্মী ছাঁটাই করা হয়েছে, এর মধ্যে ঈশান থারুরের নামও রয়েছে। তিনি পত্রিকাটিতে আন্তর্জাতিক বিষয়ক জ্যেষ্ঠ কলাম লেখক হিসেবে কাজ করতেন। ঈশান ভারতের লোকসভার সদস্য কংগ্রেস নেতা শশী থারুরের ছেলে। সামাজিক যোগাযোগমাধ্যম এক্সে এক পোস্টে ঈশান থারুর নিজেই এ তথ্য জানিয়েছেন। সূত্র: সিএনএন, দ্য গার্ডিয়ান, নিউ ইয়র্ক টাইমস বিডি প্রতিদিন\/একেএ","url":"https:\/\/www.bd-pratidin.com\/international-news\/2026\/02\/05\/1213379","date":1770290258000,"language":"bn","token_count":221,"source":"Bangladesh Pratidin"}
{"title":"কিয়ারার বিরুদ্ধে বিমানে সহযাত্রীর মায়ের সঙ্গে দুর্ব্যবহারের অভিযোগ","body":"ভারতের উদয়পুর থেকে মুম্বই যাচ্ছিলেন বিমানের যাত্রী কার্তিক তিওয়ারি, সঙ্গে ছিলেন তাঁর মা এবং ভাই। একই বিমানে ছিলেন বলিউডের নায়িকা কিয়ারা এবং অভিনেতা কার্তিক আরিয়ান। সকলের আসন ছিল বিমানের বিজনেস ক্লাসে। কার্তিক দাবি করেছেন, তাঁর মা ভুলবশত কিয়ারার সংরক্ষিত আসনে বসে পড়েছিলেন। তার পর কিয়ারার আচরণে তিনি ও তাঁর মা বিরক্ত হয়েছেন। কার্তিক বলেন, ‘নিজের আসনে অন্য কেউ বসলে বিরক্তি স্বাভাবিক, তবে কিয়ারার মুখভঙ্গি এবং আচরণ অত্যন্ত খারাপ লেগেছে।’ এই ঘটনার ভিডিও ইতিমধ্যেই সামাজিক মাধ্যমে ভাইরাল হয়েছে। তবে এই ঘটনায় কিয়ারার পক্ষ থেকে এখনও পর্যন্ত কোনো প্রতিক্রিয়া পাওয়া যায়নি। নেটিজেনরা ভিডিওটি দেখে মিশ্র মন্তব্য করেছেন, তারকারা বাস্তবে যেভাবে আচরণ করেন তা ভক্তদের ধারণার থেকে ভিন্ন বলে জানান তারা। বিডি প্রতিদিন\/আশিক","url":"https:\/\/www.bd-pratidin.com\/entertainment\/2026\/01\/22\/1207843","date":1769069651000,"language":"bn","token_count":110,"source":"Bangladesh Pratidin"}
{"title":"উচ্চতর ডিগ্রিধারী শিক্ষা ক্যাডার কর্মকর্তাদের গবেষণার তথ্য উপস্থাপনের নির্দেশ","body":"বিসিএস সাধারণ শিক্ষা ক্যাডারের যেসব কর্মকর্তা গত এক বছরের মধ্যে পিএইচডি, এমফিল বা এমএস ডিগ্রি সম্পন্ন করেছেন, তাদের গবেষণার সারসংক্ষেপ শিক্ষা মন্ত্রণালয়ে উপস্থাপনের নির্দেশ দেওয়া হয়েছে। বৃহস্পতিবার (১৫ জানুয়ারি) এক বিজ্ঞপ্তির মাধ্যমে সংশ্লিষ্ট কর্মকর্তাদের এই নির্দেশনা দিয়েছে। মাউশির প্রশিক্ষণ শাখার সহকারী পরিচালক-৩ সামিনা সুলতানা স্বাক্ষরিত ওই আদেশে বলা হয়, উচ্চতর ডিগ্রিধারী কর্মকর্তাদের গবেষণার বিষয়বস্তু, উদ্দেশ্য, মূল ফলাফল এবং এর ব্যবহারিক গুরুত্ব সর্বোচ্চ ১০টি পাওয়ার পয়েন্ট স্লাইডের মাধ্যমে উপস্থাপন করতে হবে। গবেষণালব্ধ এই জ্ঞান দেশের শিক্ষা ব্যবস্থার উন্নয়নে ঠিক কীভাবে ভূমিকা রাখতে পারে, তা যাচাই করাই এই উদ্যোগের মূল লক্ষ্য। নির্দেশনা অনুযায়ী, সংশ্লিষ্ট কর্মকর্তাদের গবেষণার সারসংক্ষেপ আগামী ১৮ জানুয়ারি রবিবারের মধ্যে সফট কপিসহ (নিকোশ ফন্ট) ই-মেইলে ([email protected]) অধিদপ্তরের প্রশিক্ষণ শাখায় পাঠাতে বলা হয়েছে। প্রেজেন্টেশনের সুনির্দিষ্ট তারিখ, সময় ও স্থান পরবর্তীতে কর্মকর্তাদের জানিয়ে দেওয়া হবে। শিক্ষা ক্যাডারের কর্মকর্তাদের অর্জিত উচ্চতর ডিগ্রির ফলাফল ও এর প্রায়োগিক দিকগুলো নীতিনির্ধারণী পর্যায়ে তুলে ধরতেই এই প্রেজেন্টেশনের আয়োজন করা হয়েছে বলে জানায় মাউশির সংশ্লিষ্ট কর্মকর্তারা। বিডি-প্রতিদিন\/বাজিত","url":"https:\/\/www.bd-pratidin.com\/national\/2026\/01\/16\/1205348","date":1768545537000,"language":"bn","token_count":150,"source":"Bangladesh Pratidin"}
{"title":"ত্রয়োদশ সংসদ নির্বাচন: আইনশৃঙ্খলা সমন্বয় সেল গঠন","body":"ত্রয়োদশ জাতীয় সংসদ নির্বাচন ও গণভোট উপলক্ষে স্বরাষ্ট্র মন্ত্রণালয়ে আইনশৃঙ্খলা সমন্বয় সেল গঠন করা হয়েছে। সার্বক্ষণিক সেবা দিতে জাতীয় জরুরি সেবা ৯৯৯-এর বিশেষ টিম স্বরাষ্ট্র মন্ত্রণালয়ের ‘আইনশৃঙ্খলা সমন্বয় সেল’ এর সঙ্গে সংযুক্ত থাকবে। এ টিম নির্বাচনসংক্রান্ত অভিযোগ\/তথ্যের বিষয়ে দ্রুত ব্যবস্থা নিতে সরাসরি এলাকাভিত্তিক আইনশৃঙ্খলা পরিস্থিতি নিয়ন্ত্রণে পদক্ষেপ নেবে। বৃহস্পতিবার (২২ জানুয়ারি) স্বরাষ্ট্র মন্ত্রণালয় সূত্রে এ তথ্য জানা গেছে। মন্ত্রণালয় সূত্রে জানা গেছে, স্বরাষ্ট্র মন্ত্রণালয়ের অতিরিক্ত সচিব (রাজনৈতিক অনুবিভাগ) মো. দেলোয়ার হোসেন ‘আইনশৃঙ্খলা সমন্বয় সেল’ এর প্রধান সমন্বয়ক হিসেবে দায়িত্ব পালন করবেন। এ মন্ত্রণালয়ের যুগ্ম সচিব মু. জসীম উদ্দিন খান ও যুগ্ম সচিব মো. আবদুল্লাহ হাককানী এ সেলের দৈনিন্দন কার্যক্রম তত্ত্বাবধায়ন করবেন। এ ছাড়া স্বরাষ্ট্র মন্ত্রণালয়ের অতিরিক্ত সচিব (পুলিশ অনুবিভাগ) মো. আতাউর রহমান খান এনডিসি সার্বিক সমন্বয়কের দায়িত্ব পালন করবেন। সমন্বয় সেলের তিনটি শিফট রয়েছে৷ সকাল ৬টা থেকে দুপুর ২টা পর্যন্ত (প্রথম শিফট), দুপুর ২টা থেকে রাত ১০টা পর্যন্ত (দ্বিতীয় শিফট) এবং রাত ১০টা থেকে পরদিন সকাল ৬টা পর্যন্ত (তৃতীয় শিফট)। স্বরাষ্ট্র মন্ত্রণালয়ের নবনির্মিত স্টিল স্ট্রাকচার ভবনের কক্ষ নং-২২৬, তৃতীয় তলায় ‘আইনশৃঙ্খলা সমন্বয় সেল’ স্থাপন করা হয়েছে। এ সেলে জরুরি যোগাযোগের জন্য টেলিফোন নম্বর: ০২-৪৭১১৮৭০০, ০২-৪৭১১৮৭০১, ০২-৪৭১১৮৭০২ ও ০২-৪৭১১৮৭০৩ এবং মোবাইল নম্বর: ০১৫৫০০৬৪২২৬ (whats app) ও ০১৫৫০০৬৪২২৭ সংযোগ দেওয়া হয়েছে। আইনশৃঙ্খলা সমন্বয় সেলে সংশ্লিষ্ট কর্মকর্তা\/কর্মচারীরা নির্ধারিত তারিখ ও সময় অনুযায়ী দায়িত্ব পালন করবেন। নির্বাচনকালীন আইনশৃঙ্খলা সংশ্লিষ্ট যেকোনো অভিযোগের জন্য উল্লিখিত নম্বরগুলোতে যোগাযোগের জন্য অনুরোধ করেছে স্বরাষ্ট্র মন্ত্রণালয়। বিডি প্রতিদিন\/কেএইচটি","url":"https:\/\/www.bd-pratidin.com\/national\/2026\/01\/23\/1208186","date":1769136825000,"language":"bn","token_count":218,"source":"Bangladesh Pratidin"}
{"title":"এবার প্রকাশ্যে এল মাদুরোকে আটক অভিযানের রক্তচক্ষু কাহিনী!","body":"ভেনেজুয়েলার প্রেসিডেন্ট নিকোলাস মাদুরোকে অপহরণ করার অভিযানে পরিস্থিতি কতটা ভয়ঙ্কর হয়ে উঠেছিল, তা নিয়ে বিস্ফোরক দাবি করেছেন দেশটির ভারপ্রাপ্ত প্রেসিডেন্ট ডেলসি রদ্রিগেজ। তিনি বলেছেন, মাদুরোকে আটক করার পর মার্কিন বাহিনী তাদের মন্ত্রিসভার শীর্ষ সদস্যদের মাত্র ১৫ মিনিট সময় দিয়েছিল ওয়াশিংটনের কথামতো চলবে কি না তা জানাতে, এমনকি কথা না শুনলে মেরে ফেলা হবে বলে হুমকি দেওয়া হয়েছিল। সংবাদমাধ্যমের প্রতিবেদন থেকে জানা গেছে, সম্প্রতি ফাঁস হওয়া একটি অডিও–ভিডিও রেকর্ডিংয়ে ভেনেজুয়েলার ভারপ্রাপ্ত প্রেসিডেন্ট ডেলসি রদ্রিগেজকে এসব কথা বলতে শোনা যায়। ওই ভিডিওতে তিনি দাবি করেছেন, সাবেক প্রেসিডেন্ট নিকোলাস মাদুরোকে আটক করার সময় যুক্তরাষ্ট্রের সেনারা তার মন্ত্রিসভার সদস্যদের ১৫ মিনিট সময় দিয়েছিল—হয় আমেরিকার দাবি মেনে নাও, না হলে ‘আমাদের মেরে ফেলা হবে’। রদ্রিগেজ আরও বলেন, “তারা প্রেসিডেন্টকে অপহরণ করার পর প্রথম মিনিট থেকেই আমাদের হুমকি শুরু করে। তারা দিয়োসদাদো (কাবেলো, স্বরাষ্ট্রমন্ত্রী), হোর্হে (রদ্রিগেজ, আমার ভাই ও সংসদের প্রধান) এবং আমাকে ১৫ মিনিট সময় দিয়ে বলে— এই সময়ের মধ্যে জবাব দাও, নইলে আমাদের হত্যা করা হবে।” মার্কিন হামলার সাত দিন পর ভেনেজুয়েলায় অনুষ্ঠিত দুই ঘণ্টার এক বৈঠকে রদ্রিগেজ এসব কথা বলেন। বৈঠকের ফাঁস হওয়া ওই ভিডিওতে তাকে বলতে শোনা যায়, তার প্রধান লক্ষ্য ছিল ‘রাজনৈতিক ক্ষমতা ধরে রাখা’। যদিও এর আগে খবর বেরিয়েছিল, মাদুরো আটক হওয়ার আগেই রদ্রিগেজ ও তার ভাই ট্রাম্পের সঙ্গে সহযোগিতার অঙ্গীকার করেছিলেন। তবে ভিডিওতে দেখা যায়, সরকারের বাকি সদস্যরা বিশ্বাসঘাতক হিসেবে চিহ্নিত হওয়ার আশঙ্কায় আতঙ্কিত ছিলেন। রেকর্ডিংয়ে রদ্রিগেজ বলেন, “এই পরিস্থিতিতে দায়িত্ব নেওয়াটা খুবই কষ্টের।” তিনি আরও বলেন, “যুক্তরাষ্ট্রের সেনারা তাদের জানিয়েছিল- (মাদুরো ও তার স্ত্রী সিলিয়া ফ্লোরেসকে) অপহরণ নয়, হত্যা করা হয়েছে।” এর জবাবে তিনি বলেন, “তিনি, তার ভাই ও কাবেলো একই পরিণতি বরণ করতে প্রস্তুত আছেন।” রদ্রিগেজ আরও বলেন, “আমি বলছি, আজও আমরা সেই অবস্থানেই আছি। কারণ হুমকি আর ব্ল্যাকমেইল চলছে অবিরাম। আমাদের ধৈর্য ও কৌশলগত বিচক্ষণতার সঙ্গে এগোতে হচ্ছে, স্পষ্ট লক্ষ্য সামনে রেখে।” এরপর তিনি তিনটি লক্ষ্য তুলে ধরেন— শান্তি রক্ষা করা... আমাদের জিম্মিদের উদ্ধার করা... এবং রাজনৈতিক ক্ষমতা ধরে রাখা। মার্কিন প্রেসিডেন্ট ডোনাল্ড ট্রাম্প অবশ্য রদ্রিগেজের ভূয়সী প্রশংসা করেছেন এবং বলেছেন, ভেনেজুয়েলার ভারপ্রাপ্ত এই প্রেসিডেন্ট তার দাবিগুলো মেনে চলেছেন। তবে রদ্রিগেজ বলেন, তিনি তা করছেন শুধু ‘নিরবচ্ছিন্ন হুমকি ও ব্ল্যাকমেইলের কারণে’। জানুয়ারিতে ট্রাম্প ‘দ্য আটলান্টিক’কে বলেছিলেন, রদ্রিগেজ যদি সঠিকভাবে কাজ না করেন, তাহলে ‘তাকে খুব চড়া মূল্য দিতে হবে, সম্ভবত মাদুরোর চেয়েও বেশি।’ তবে ইতিহাসবিদ ও রাজনৈতিক বিশ্লেষক মার্গারিটা লোপেজ মায়া দ্য গার্ডিয়ানকে বলেন, রদ্রিগেজ হয়তো নিজের জন্যই এই বয়ান তৈরি করছেন। তার ভাষায়, সবাই জানে মাদুরোকে সরানো ভেতরের কারও সহযোগিতা ছাড়া সম্ভব ছিল না। এছাড়া মাদুরো আটক হওয়ার পর ভেনেজুয়েলা সরকার প্রকাশ্যে যুক্তরাষ্ট্রের সমালোচনা করলেও ট্রাম্পের সব দাবিই মেনে চলেছে। মাদুরোর ক্ষমতাচ্যুতির পর তার স্থলাভিষিক্ত হওয়া ভাইস প্রেসিডেন্ট রদ্রিগেজের নেতৃত্বকে চলতি সপ্তাহে ট্রাম্প ‘খুবই শক্তিশালী’ বলে প্রশংসা করেন এবং বলেন, ভেনেজুয়েলার অপরিশোধিত তেল থেকে অংশ পাওয়ার পর যুক্তরাষ্ট্র ‘আরও ধনী’ হতে যাচ্ছে। সূত্র: এনডিটিভি বিডি প্রতিদিন\/একেএ","url":"https:\/\/www.bd-pratidin.com\/international-news\/2026\/01\/25\/1209033","date":1769329320000,"language":"bn","token_count":441,"source":"Bangladesh Pratidin"}
{"title":"সালমান-তামান্নার নাচকে ‘অস্বস্তিকর’ বলছেন নেটিজেনরা","body":"বলিউড অভিনেতা সালমান খান ও দক্ষিণী অভিনেত্রী তামান্না ভাটিয়ার নাচকে ‍‍‘অস্বস্তিকর’ বলে অভিহিত করেছেন নেটিজেনরা। সম্প্রতি কাতারের দোহায় ‘দাবাং ট্যুর’-এর একটি যৌথ নাচের ভিডিও ভাইরাল হতেই সামাজিকমাধ্যমে সমালোচনার ঝড় ওঠে। ওই ভিডিওতে সালমান-তামান্নাকে ‘দিল দিয়া গাল্লা’ গানের সঙ্গে পারফর্ম করতে দেখা যায়। সালমানের রোমান্টিক অঙ্গভঙ্গিকেই মূলত ‘তিরবিদ্ধ’ করা হচ্ছে। সেই ক্লিপটি নিয়ে রেডিটেও একটি থ্রেড ভাইরাল হয়। সেখানে অনেকে মন্তব্য করেছেন, ‘খুবই অস্বস্তিকর’, ‘দেখতে লজ্জা লাগছে’, ‘ক্রিঞ্জ প্রো-ম্যাক্স’, ‘তামান্না বিব্রত মনে হচ্ছে’ ইত্যাদি। সব মিলিয়ে সালমান-তামান্নার ভিডিওটি সামাজিকমাধ্যমে ব্যাপক আলোচনা-সমালোচনার জন্ম দিয়েছে, যার বেশির ভাগই নেতিবাচক প্রতিক্রিয়া। এই ট্যুরে আরও আছেন সুনীল গ্রোভার, স্টেবিন বেন, জ্যাকুলিন ফার্নান্দেজ ও মনীশ পাল। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/11\/17\/1180796","date":1763367195000,"language":"bn","token_count":102,"source":"Bangladesh Pratidin"}
{"title":"পাকিস্তানি অভিনেতা আহাদ রাজা এখন ঢাকায়","body":"বর্তমানে ঢাকায় অবস্থান করছেন জনপ্রিয় পাকিস্তানি অভিনেতা আহাদ রাজা মীর। একটি উদ্বোধনী অনুষ্ঠানে যোগ দিতে তার এই ঢাকা সফর। অভিনেতার আগমনে বাংলাদেশি ভক্ত-অনুরাগীরা বেশ উচ্ছ্বসিত। পাকিস্তানি টিভি নাটকের সুবাদে বাংলাদেশের দর্শকদের কাছে আহাদ রাজা বেশ পরিচিত। বিশেষ করে তার অভিনীত ধারাবাহিক ‘এহদ-এ-ওয়াফা’-এর জন্য তিনি এ দেশে ব্যাপক জনপ্রিয়তা লাভ করেন। ২০১৭ সালে রোমান্টিক ড্রামা ‘ইয়াকীন কা সফর’-এ অভিনয় করে তিনি বিপুল পরিচিতি পান আহাদ। এই চরিত্রে অভিনয়ের জন্য তিনি সেরা অভিনেতা হিসেবে লাক্স স্টাইল অ্যাওয়ার্ডও জিতেছিলেন। তার উল্লেখযোগ্য কাজের মধ্যে রয়েছে ‘আঙ্গান’, ‘ইয়ে দিল মেরা’, এবং সাম্প্রতিক হিট ড্রামা ‘মিম সে মোহাব্বত’। এ ছাড়া ‘ধূপ কি দীওয়ার’ নামের একটি ওয়েব সিরিজেও তিনি কাজ করেছেন। দক্ষিণ এশিয়ার সীমা ছাড়িয়ে তিনি আন্তর্জাতিক অঙ্গনেও সাফল্য পেয়েছেন। বিশেষ করে নেটফ্লিক্সের জনপ্রিয় ওয়েব সিরিজ ‘রেসিডেন্ট ইভিল’-এ অভিনয়ের মাধ্যমে বিশ্বব্যাপী পরিচিতি পান এই তরুণ অভিনেতা। প্রসঙ্গত, গত সেপ্টেম্বরে পাকিস্তানের জনপ্রিয় অভিনেত্রী হানিয়া আমির বাংলাদেশে এসেছিলেন। এবার সেই তালিকায় নাম লেখালেন আহাদ রাজা মীর। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/11\/12\/1178805","date":1762932949000,"language":"bn","token_count":149,"source":"Bangladesh Pratidin"}
{"title":"ঝলক দেখাচ্ছে ইরানি ড্রোন, ভড়কে যাচ্ছে মার্কিন বাহিনী?","body":"ইরানি ড্রোনের চমকে মার্কিন বাহিনী ভড়কে যাচ্ছে কিনা সেই প্রশ্নের উত্তর সহজে পাওয়া যাবে না। তবে ঘটনা বলছে, ইরানি ড্রোনকে যথেষ্ট সমঝেই চলতে হচ্ছে মার্কিন বাহিনীকে। ফলে সাগরে তারা আর নিজেদের নিজেদের নিরাপদ মনে করতে পারছে না। মধ্যপ্রাচ্যে ক্রমবর্ধমান উত্তেজনার পারদ আরও চড়িয়ে আরব সাগরে একটি ইরানি ড্রোন ভূপাতিত করেছে মার্কিন নৌবাহিনী। মার্কিন সেন্ট্রাল কমান্ড (সেন্টকম) মঙ্গলবার এক বিবৃতিতে জানায়, তাদের বিমানবাহী রণতরী ইউএসএস আব্রাহাম লিংকনের দিকে আগ্রাসীভাবে ধেয়ে আসায় আত্মরক্ষার্থে ড্রোনটি ধ্বংস করা হয়েছে। মার্কিন সামরিক কর্মকর্তাদের দাবি, শাহেদ-১৩৯ মডেলের এই ড্রোনটি কোনো প্রকার উসকানি ছাড়াই অত্যন্ত বিপজ্জনকভাবে রণতরীটির দিকে এগিয়ে আসছিল। বারবার সতর্কবার্তা এবং পরিস্থিতি শান্ত করার চেষ্টা করা সত্ত্বেও ড্রোনটি তার গতিপথ পরিবর্তন না করায় একটি এফ-৩৫সি যুদ্ধবিমান ড্রোনটিকে গুলি করে ভূপাতিত করে। ঘটনাটি যখন ঘটে, তখন মার্কিন রণতরীটি ইরানের দক্ষিণ উপকূল থেকে প্রায় ৮০০ কিলোমিটার দূরে আন্তর্জাতিক জলসীমায় অবস্থান করছিল। সেন্টকমের মুখপাত্র ক্যাপ্টেন টিম হকিন্স নিশ্চিত করেছেন, এই ঘটনায় কোনো মার্কিন সেনার হতাহত হওয়ার খবর নেই এবং রণতরীরও কোনো ক্ষতি হয়নি। এদিকে তেহরানের পক্ষ থেকে এই ঘটনার ব্যাপারে সরাসরি কোনো আগ্রাসনের কথা স্বীকার করা হয়নি। ইরানের আধা-সরকারি সংবাদ সংস্থা তাসনিম জানিয়েছে, আন্তর্জাতিক জলসীমায় নজরদারি মিশনে থাকা একটি ড্রোনের সঙ্গে তাদের নিয়ন্ত্রণ কক্ষের যোগাযোগ বিচ্ছিন্ন হয়ে গেছে। তবে কী কারণে এই বিচ্ছিন্নতা, সে বিষয়ে তারা বিস্তারিত কিছু জানায়নি। বিশেষজ্ঞরা মনে করছেন, এই ঘটনাটি অত্যন্ত স্পর্শকাতর সময়ে ঘটেছে। একদিকে যখন ওয়াশিংটন ও তেহরানের মধ্যে পারমাণবিক আলোচনা পুনরায় শুরুর লক্ষ্যে কূটনৈতিক তৎপরতা চলছে, ঠিক তখনই এই সামরিক সংঘাত আলোচনার পরিবেশকে জটিল করে তুলতে পারে। মার্কিন প্রেসিডেন্ট ডোনাল্ড ট্রাম্প সম্প্রতি ইরানের বিষয়ে কঠোর অবস্থানের ইঙ্গিত দিয়ে ওই অঞ্চলে নৌবহর পাঠানোর পর থেকেই পরিস্থিতি থমথমে ছিল। এই ড্রোন ভূপাতিতের কয়েক ঘণ্টা পরই হরমুজ প্রণালিতে একটি মার্কিন পতাকাবাহী বাণিজ্যিক জাহাজকে ইরানি বোট ও ড্রোন দিয়ে হয়রানি করার আরেকটি পাল্টাপাল্টি অভিযোগ তুলেছে সেন্টকম। সামগ্রিকভাবে, আরব সাগরের এই ঘটনা মধ্যপ্রাচ্যের ভূ-রাজনীতিতে নতুন করে যুদ্ধের মেঘ ঘনীভূত করছে বলে আশঙ্কা করা হচ্ছে। বিগত এক দশকে ইরান তাদের ড্রোন প্রযুক্তিতে বিশাল বিনিয়োগ করেছে। বিশেষ করে দেশটির ইসলামিক রেভল্যুশনারি গার্ড কোর (আইআরজিসি) ড্রোন বহরের একটি বড় অংশ পরিচালনা করে। এই বহরে নজরদারি থেকে শুরু করে আত্মঘাতী বা ‘কামিকাজে’ হামলার উপযোগী নানা ধরনের ড্রোন রয়েছে। মঙ্গলবারের ঘটনায় ব্যবহৃত শাহেদ-১৩৯ মূলত ইরানের বিখ্যাত শাহেদ ড্রোন পরিবারের একটি উন্নত সংস্করণ। এটি দীর্ঘ সময় আকাশে থাকতে পারে এবং আগের সংস্করণগুলোর তুলনায় অনেক দূর পর্যন্ত লক্ষ্যবস্তুতে আঘাত হানতে সক্ষম। এছাড়া ইরানের কাছে শাহেদ-১৩৬ এর মতো ড্রোন রয়েছে। ইউক্রেন যুদ্ধে ব্যাপক আলোচিত হয়েছিল ড্রোনটি। বিশাল পরিসরে হামলা চালাতে এবং শত্রুর আকাশ প্রতিরক্ষা ব্যবস্থাকে বিভ্রান্ত করতে তেহরান এই কামিকাজে ড্রোনগুলো ব্যবহার করে থাকে। ইরানের হাতে থাকা অন্যান্য শক্তিশালী ড্রোনের মধ্যে রয়েছে মোহাজের সিরিজ। এই সিরিজের সর্বশেষ মোহাজের-১০ ড্রোনটি প্রায় ২৪ ঘণ্টা আকাশে উড়তে পারে এবং নির্ভুলভাবে লক্ষ্যভেদী ক্ষেপণাস্ত্র বহন করতে সক্ষম। এছাড়া কামিন-২২ ড্রোনটি অনেকটা মার্কিন প্রিডেটর বা রিপার ড্রোনের আদলে তৈরি করা হয়েছে, যা কয়েক হাজার কিলোমিটার দূর পর্যন্ত গিয়ে আক্রমণ করতে পারে। জেট ইঞ্জিনচালিত কাররার এবং রাডার ফাঁকি দিতে সক্ষম সায়েক ড্রোনের উপস্থিতিও ইরানের সামরিক সক্ষমতাকে বহুগুণ বাড়িয়ে দিয়েছে। এই ড্রোন বহরের ক্রমবর্ধমান বিস্তার এখন মধ্যপ্রাচ্যে মোতায়েন করা পশ্চিমা সামরিক বাহিনীর জন্য অন্যতম বড় উদ্বেগের কারণ হয়ে দাঁড়িয়েছে। বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/02\/05\/1213285","date":1770267611000,"language":"bn","token_count":488,"source":"Bangladesh Pratidin"}
{"title":"বিস্ফোরণে কাঁপল ইরানের বন্দর আব্বাস, কারণ কি?","body":"ইরানের উপকূলীয় শহর বন্দর আব্বাসের একটি বহুতল ভবনে ভয়াবহ বিস্ফোরণের ঘটনা ঘটেছে। শনিবার দেশটির হরমুজগান প্রদেশের এই বন্দর নগরীর মোয়াল্লেম বুলেভার্ড এলাকায় একটি আটতলা ভবনে এই দুর্ঘটনা ঘটে। রাষ্ট্রীয় সংবাদমাধ্যমের বরাতে জানা গেছে, শক্তিশালী এই বিস্ফোরণে ভবনটির দুটি তলা পুরোপুরি বিধ্বস্ত হয়েছে এবং আশেপাশে থাকা বেশ কিছু যানবাহন ও দোকানপাট মারাত্মকভাবে ক্ষতিগ্রস্ত হয়েছে। ঘটনার পরপরই উদ্ধারকারী দল ও ফায়ার সার্ভিস কর্মীরা দ্রুত সেখানে পৌঁছে উদ্ধারকাজ শুরু করেন। হরমুজগান প্রদেশের দুর্যোগ ব্যবস্থাপনা বিভাগের মহাপরিচালক মেহরদাদ হাসানজাদেহ সংবাদমাধ্যমকে জানিয়েছেন, বিস্ফোরণের কারণ এখনো নিশ্চিত হওয়া যায়নি এবং কারণ খতিয়ে দেখা হচ্ছে। তিনি জানান, আহতদের দ্রুত হাসপাতালে পাঠানোর ব্যবস্থা করা হয়েছে, তবে এখন পর্যন্ত কোনো নিহতের খবর পাওয়া যায়নি। রাষ্ট্রীয় টেলিভিশনে প্রচারিত ফুটেজে দেখা গেছে, বিস্ফোরণের তীব্রতায় ভবনটির সামনের অংশ ধসে পড়েছে এবং রাস্তায় ধ্বংসাবশেষ ছড়িয়ে ছিটিয়ে আছে। এই বিস্ফোরণের ঘটনাটি এমন এক সময়ে ঘটল যখন মার্কিন যুক্তরাষ্ট্রের রণতরি মোতায়েনকে কেন্দ্র করে মধ্যপ্রাচ্যে তীব্র উত্তেজনা বিরাজ করছে। তবে এই ঘটনার সঙ্গে কোনো সামরিক সংশ্লিষ্টতার গুজব নাকচ করে দিয়েছে ইরানের ইসলামি বিপ্লবী গার্ড বাহিনী (আইআরজিসি)। এক বিবৃতিতে তারা স্পষ্ট করেছে, তাদের কোনো নৌ-স্থাপনা বা ভবন এই বিস্ফোরণের লক্ষ্যবস্তু ছিল না। অন্যদিকে, একই দিনে ইরানের খুজেস্তান প্রদেশের আহভাজ শহরে একটি পৃথক গ্যাস বিস্ফোরণে চারজন নিহত হওয়ার খবর পাওয়া গেছে। সূত্র: আল আরাবিয়া বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/01\/31\/1211545","date":1769868043000,"language":"bn","token_count":198,"source":"Bangladesh Pratidin"}
{"title":"সময় ফুরিয়ে আসছে, ইরানকে নতুন হুমকি ট্রাম্পের","body":"ইরানকে নতুন করে কঠোর হুমকি দিলেন মার্কিন প্রেসিডেন্ট ডোনাল্ড ট্রাম্প। পশ্চিম এশিয়ার এই দেশটিকে আগের চেয়েও ভয়াবহ হামলার মুখে পড়তে হবে বলে সতর্কবার্তা দিয়েছেন তিনি। ইরানের দিকে যুক্তরাষ্ট্রের শক্তিশালী নৌবহর দ্রুতগতিতে এগোচ্ছে উল্লেখ করে ট্রাম্প নতুন এই হুমকি দিলেন। সংবাদমাধ্যমের প্রতিবেদনে বলা হয়েছে, চুক্তিতে না এলে পরবর্তী হামলা হবে ‘আগের চেয়েও অনেক ভয়াবহ’— এমন হুমকি দিয়ে ইরানকে আলোচনায় বসার আহ্বান জানিয়েছেন ট্রাম্প। সামাজিক যোগাযোগমাধ্যম ট্রুথ সোশ্যালে দেওয়া এক দীর্ঘ পোস্টে তিনি এই বার্তা দেন। ট্রাম্প লেখেন, “একটি বিশাল নৌবহর ইরানের দিকে এগিয়ে যাচ্ছে। এটি দ্রুত, শক্তিশালী ও স্পষ্ট উদ্দেশ্য নিয়ে অগ্রসর হচ্ছে।” তিনি বলেন, এই বহর পুরো উদ্দীপনা ও শক্তি নিয়ে সামনে এগোচ্ছে। পোস্টে ট্রাম্প আরও বলেন, তিনি আশা করছেন ইরান দ্রুত আলোচনার টেবিলে আসবে এবং একটি ন্যায্য ও ভারসাম্যপূর্ণ চুক্তি করবে। তার ভাষায়, “কোনও পারমাণবিক অস্ত্র নয়, এখন দরকার এমন একটি চুক্তি, যা সব পক্ষের জন্য ভালো হবে। সময় ফুরিয়ে আসছে, এখনই সিদ্ধান্ত নেওয়া জরুরি।” এর আগে দেওয়া সতর্কবার্তার কথা স্মরণ করিয়ে দিয়ে ট্রাম্প আবারও বলেন, “আমি ইরানকে আগেও বলেছি— চুক্তি করুন।” এর আগে স্থানীয় সময় মঙ্গলবার এক বক্তব্যে ট্রাম্প বলেন, “এই মুহূর্তে একটি সুন্দর আর্মাডা ইরানের উদ্দেশ্যে সমুদ্রে যাত্রা শুরু করেছে। আমি আশা করি তেহরান (সমঝোতার) চুক্তিতে পৌঁছাবে।” তবে ট্রাম্প ঠিক কোন নৌবহরের কথা বলেছেন, তা স্পষ্ট নয়। ইরানে সাম্প্রতিক সরকারবিরোধী বিক্ষোভ দমনে সহিংস অভিযানে অন্তত ৬ হাজার ১২৬ জন নিহত হয়েছেন বলে দাবি করেছে পশ্চিমা মানবাধিকার পর্যবেক্ষক সংস্থাগুলো। তবে ইরানের পক্ষ থেকে নিহতের এই সংখ্যা নিয়ে কোনও আনুষ্ঠানিক বিবৃতি রিপোর্ট লেখা পর্যন্ত প্রকাশ করা হয়নি। তবে ইরানের প্রেসিডেন্ট মাসুদ পেজেশকিয়ান যুক্তরাষ্ট্রের ‘হুমকি’র কড়া সমালোচনা করে বলেছেন, এসব পদক্ষেপ আঞ্চলিক নিরাপত্তা বিঘ্নিত করবে এবং অস্থিতিশীলতা বাড়াবে। সৌদি আরব জানিয়েছে, তারা ইরানের বিরুদ্ধে কোনও সামরিক অভিযানে নিজেদের আকাশসীমা বা ভূখণ্ড ব্যবহার করতে দেবে না। একই সঙ্গে ইরানের রেভল্যুশনারি গার্ড সতর্ক করে বলেছে, প্রতিবেশী কোনও দেশের ভূমি, আকাশ বা জলসীমা ইরানের বিরুদ্ধে ব্যবহৃত হলে তা শত্রুতামূলক আচরণ হিসেবে গণ্য করা হবে। এসব পাল্টাপাল্টি পরিস্থিতি ঘিরে মধ্যপ্রাচ্যে নতুন করে উত্তেজনা তীব্রতর হচ্ছে। সূত্র: আল-জাজিরা বিডি প্রতিদিন\/একেএ","url":"https:\/\/www.bd-pratidin.com\/international-news\/2026\/01\/28\/1210371","date":1769608184000,"language":"bn","token_count":315,"source":"Bangladesh Pratidin"}
{"title":"প্রবাসী ৩ লাখ ৭৩ হাজার ভোটারের ঠিকানায় পৌঁছেছে পোস্টাল ব্যালট","body":"আসন্ন ত্রয়োদশ জাতীয় সংসদ নির্বাচন ও গণভোটে অংশ নিতে বিশ্বের বিভিন্ন দেশে অবস্থানরত ৩ লাখ ৭৩ হাজার ৩৯৮ জন প্রবাসী ভোটারের ঠিকানায় পোস্টাল ব্যালট পৌঁছেছে। এর মধ্যে ১ লাখ ৯৬ হাজার ৬২৫ জন ভোটার ইতোমধ্যে ব্যালটে থাকা কিউআর কোড স্ক্যান করেছেন। নির্বাচন কমিশন (ইসি) সূত্রে এসব তথ্য জানা গেছে। ইসি জানায়, পোস্টাল ব্যালটে নিবন্ধন করা প্রবাসী ভোটাররা আগামী ২১ জানুয়ারি প্রতীক বরাদ্দের পর থেকেই ভোটাধিকার প্রয়োগ করতে পারবেন। ভোট দিয়ে ব্যালট ডাকযোগে বাংলাদেশে সংশ্লিষ্ট আসনের রিটার্নিং কর্মকর্তার কার্যালয়ে পাঠাতে হবে। প্রবাসী ভোটার নিবন্ধন কার্যক্রমের ‘ওসিভি-এসডিআই’ প্রকল্পের টিম লিডার সালীম আহমাদ খান বাসসকে বলেন, এ পর্যন্ত ৩ লাখ ৭৩ হাজার ৩৯৮ জন প্রবাসীর ঠিকানায় পোস্টাল ব্যালট পাঠানো হয়েছে। তবে সঠিক ঠিকানা না দেওয়া বা ভোটারকে ঠিকানায় না পাওয়ার কারণে ৫ হাজার ১২৬টি ব্যালট ফেরত এসেছে। এর আগে নির্বাচন কমিশন ১২১টি দেশে অবস্থানরত মোট ৭ লাখ ৬৭ হাজার ২৮ জন প্রবাসী ভোটারের কাছে পোস্টাল ব্যালট পাঠানোর কাজ সম্পন্ন করে। ইসির তথ্য অনুযায়ী, ‘পোস্টাল ভোট বিডি’ অ্যাপের মাধ্যমে দেশে ও বিদেশে মিলিয়ে মোট ১৫ লাখ ৩৩ হাজার ৬৮৩ জন ভোটার পোস্টাল ভোটের জন্য নিবন্ধন করেছেন। নির্বাচন সংশ্লিষ্ট কর্মকর্তারা জানান, প্রতীক বরাদ্দের পর প্রবাসী ভোটাররা তাদের পছন্দের প্রার্থীর পক্ষে ভোট দিয়ে নির্ধারিত সময়ের মধ্যে ব্যালট বাংলাদেশে পাঠাতে পারবেন। বিডি-প্রতিদিন\/সুজন","url":"https:\/\/www.bd-pratidin.com\/national\/2026\/01\/20\/1206987","date":1768899493000,"language":"bn","token_count":195,"source":"Bangladesh Pratidin"}
{"title":"যুক্তরাষ্ট্রের বিরুদ্ধে যুদ্ধের প্রস্তুতি নিয়েই ফেলেছিল ডেনমার্ক","body":"গ্রিনল্যান্ড নিয়ে ঘনীভূত উত্তেজনার মধ্যে যুক্তরাষ্ট্রের সম্ভাব্য আক্রমণ প্রতিহত করতে ডেনমার্ক তাদের সেনাবাহিনীকে গোলাবারুদসহ যুদ্ধের জন্য প্রস্তুত থাকার নির্দেশ দিয়েছিল বলে এক চাঞ্চল্যকর তথ্য সামনে এসেছে। ডেনমার্কের রাষ্ট্রীয় সম্প্রচার মাধ্যম ডিআরের প্রতিবেদনে জানানো হয়েছে, গত সপ্তাহে ড্যানিশ সামরিক বাহিনীকে এই উচ্চ সতর্কতায় রাখা হয় এবং প্রয়োজনে গ্রিনল্যান্ডের রাজধানী নুকে তাজা বুলেট ব্যবহারের জন্য সেনাদের প্রস্তুত থাকতে বলা হয়। মূলত উত্তর আটলান্টিক অঞ্চলের এই দ্বীপটি নিয়ে মার্কিন প্রেসিডেন্ট ডোনাল্ড ট্রাম্পের অনড় অবস্থান এবং সামরিক শক্তির প্রচ্ছন্ন হুমকির প্রেক্ষিতেই ডেনমার্ক এই চরম সিদ্ধান্ত নিতে বাধ্য হয়। প্রতিবেদনের তথ্যানুসারে, ডেনমার্কের রাজনৈতিক অঙ্গনে এই সম্ভাব্য হামলা প্রতিহত করার বিষয়ে ব্যাপক ঐক্য পরিলক্ষিত হয়েছে। কেবল ক্ষমতাসীন জোট নয় বরং প্রধান বিরোধী দলগুলোও সার্বভৌমত্ব রক্ষায় সামরিক প্রতিরোধের পক্ষে জোরালো সমর্থন জানায়। কৌশলগত গুরুত্ব, খনিজ সম্পদ এবং এই অঞ্চলে রাশিয়া ও চীনের ক্রমবর্ধমান প্রভাব মোকাবিলা করতেই ট্রাম্প দীর্ঘ দিন ধরে গ্রিনল্যান্ড দখলের ইচ্ছা পোষণ করে আসছিলেন। তবে ডেনমার্ক ও গ্রিনল্যান্ড কর্তৃপক্ষ শুরু থেকেই দ্বীপটি বিক্রির যেকোনো প্রস্তাব কঠোরভাবে প্রত্যাখ্যান করে ডেনিশ সার্বভৌমত্বের বিষয়টি পুনর্ব্যক্ত করে আসছিল। অবশেষে সুইজারল্যান্ডের দাভোসে ওয়ার্ল্ড ইকোনমিক ফোরামের এক বৈঠকে মার্কিন প্রেসিডেন্ট ট্রাম্প এবং ন্যাটো মহাসচিব মার্ক রুটের মধ্যে আলোচনার পর পরিস্থিতির কিছুটা উন্নতি ঘটে। বুধবারের ওই বৈঠকের পর ট্রাম্প তার বলপ্রয়োগের হুমকি থেকে সরে আসেন এবং জানান যে গ্রিনল্যান্ড ও সুমেরু অঞ্চল নিয়ে একটি সম্ভাব্য চুক্তির রূপরেখা তৈরি করা হয়েছে। একই সাথে গ্রিনল্যান্ড ইস্যুতে বিরোধিতাকারী ইউরোপীয় দেশগুলোর ওপর শাস্তিমূলক শুল্ক আরোপের হুমকিও প্রত্যাহার করে নেন তিনি। ‎সূত্র: টিআরটি ওয়ার্ল্ড বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/01\/23\/1208357","date":1769177918000,"language":"bn","token_count":229,"source":"Bangladesh Pratidin"}
{"title":"কারণ ছাড়াই ওজন হারাচ্ছিলেন অভিনেত্রী, পরে জানলেন ভয়াবহ রোগের কথা","body":"নেটফ্লিক্সের রাজকীয় ড্রামা সিরিজ ‘দ্য ক্রাউন’-এর মাধ্যমে বিশ্বব্যাপী পরিচিতি পাওয়া ব্রিটিশ অভিনেত্রী ক্লেয়ার ফয় সম্প্রতি তার জীবনের এক ভয়াবহ শারীরিক সমস্যার কথা প্রকাশ করেছেন। তিনি জানিয়েছেন, দীর্ঘ পাঁচ বছর ধরে তিনি অজ্ঞাতসারেই শরীরের ভেতরে পরজীবী বহন করে আসছিলেন। মরক্কো ভ্রমণের সময় কোনোভাবে এই সংক্রমণের শিকার হয়েছিলেন বলে ধারণা করছেন ৪১ বছর বয়সী অভিনেত্রী। জেসি এবং লেনি ওয়্যারের জনপ্রিয় পডকাস্ট ‘টেবিল ম্যানার্স’-এ অংশ নিয়ে ক্লেয়ার ফয় তার এই যন্ত্রণাদায়ক অভিজ্ঞতার বর্ণনা দেন। তিনি বলেন, বেশ কয়েক বছর আগে আমি পরজীবী দ্বারা সংক্রমিত হই। এটি ছিল অত্যন্ত বিরক্তিকর। আমি কোনো কারণ ছাড়াই ক্রমাগত ওজন হারাচ্ছিলাম এবং বুঝতে পারছিলাম না আসলে কী ঘটছে। চিকিৎসকের কাছে যাওয়ার পর বিষয়টি জানাজানি হলে তিনি মানসিকভাবে বেশ ধাক্কা খান। চিকিৎসকের বরাত দিয়ে তিনি মজা করে বলেন, পরজীবীগুলো জোড়ায় জোড়ায় ঘুরে বেড়াত। বিষয়টি সত্যিই খুব জঘন্য ছিল। এই সংক্রমণ থেকে মুক্তি পেতে ক্লেয়ার ফয়কে তার খাদ্যাভ্যাসে আমূল পরিবর্তন আনতে হয়েছে। সংক্রমণের চিকিৎসায় কড়া অ্যান্টিবায়োটিক নিতে অনিচ্ছুক হওয়ায় তিনি বিকল্প উপায়ে ‘প্যারাসাইট ক্লিনজিং’ শুরু করেন। এর অংশ হিসেবে তিনি ক্যাফেইন গ্রহণ পুরোপুরি ছেড়ে দিয়েছেন। খাদ্যাভ্যাস নিয়ে তিনি আরও জানান, তিনি এখন চিনি এবং গ্লুটেনমুক্ত খাবার খাওয়ার চেষ্টা করেন। একটি অটো-ইমিউন কন্ডিশন (শরীরের রোগ প্রতিরোধব্যবস্থার ত্রুটি) নিয়ন্ত্রণে রাখতেই এই কঠোর নিয়ম মেনে চলছেন তিনি। শরীরের প্রদাহ কমাতে তিনি বাইরের খাবার খাওয়ার ক্ষেত্রেও বেশ সচেতন। গত মাসেই ‘সানডে টাইমস’-কে দেওয়া এক সাক্ষাৎকারে ফয় জানিয়েছিলেন যে, ছোটবেলা থেকেই নানা শারীরিক জটিলতার মধ্য দিয়ে যাওয়ার কারণে তিনি একসময় ভেবেছিলেন তার বয়স হয়তো ৪০ পার হবে না। তবে বর্তমানে ৪১ বছর বয়সী এই তারকা নিজের স্বাস্থ্য নিয়ে আগের চেয়ে অনেক বেশি সচেতন। রানি এলিজাবেথের চরিত্রে দুর্দান্ত অভিনয়ের জন্য দুটি এমি এবং একটি গোল্ডেন গ্লোব জয়ী এই অভিনেত্রী খুব শিগগিরই পর্দায় ফিরছেন। এনিড ব্লাইটনের ফ্যান্টাসি গল্প অবলম্বনে ‘দ্য ম্যাজিক ফ্যারাওয়ে ট্রি’ এবং ব্ল্যাক কমেডি ‘স্যাভেজ হাউস’-এ তাকে দেখা যাবে। উল্লেখ্য, চিকিৎসকদের মতে ভ্রমণের সময় অপরিচ্ছন্ন খাবার বা পানি এবং যথাযথভাবে হাত ধোয়ার অভ্যাসের অভাবে এ ধরনের পরজীবী সংক্রমণ হতে পারে। এ ক্ষেত্রে দুই সপ্তাহের বেশি পেটব্যথা, ডায়রিয়া বা হঠাৎ ওজন কমে যাওয়ার মতো লক্ষণ দেখা দিলে দ্রুত চিকিৎসকের পরামর্শ নেওয়া জরুরি। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2026\/02\/05\/1213249","date":1770237799000,"language":"bn","token_count":328,"source":"Bangladesh Pratidin"}
{"title":"বিশ্বকাপে ভারত ম্যাচ কেন খেলবে না পাকিস্তান, জানালেন সালমান","body":"অস্ট্রেলিয়ার বিপক্ষে সিরিজ জয়ের পর সংবাদ সম্মেলনে হাজির হয়েছিলেন পাকিস্তান অধিনায়ক সালমান আলি আগা। সিরিজ জয় ফাখার জামানের ফর্ম ও দলের সামগ্রিক পারফরম্যান্স নিয়ে প্রশ্নের পাশাপাশি আলোচনায় আসে বিশ্বকাপে ভারতের বিপক্ষে ম্যাচ বর্জনের বিষয়টি। শুরুতেই এই প্রসঙ্গে প্রশ্ন করা হলে সালমান জানান এই সিদ্ধান্তে ক্রিকেটারদের কিছু করার নেই। বিশ্বকাপে ভারতের বিপক্ষে ম্যাচ বর্জনের সিদ্ধান্ত পাকিস্তান সরকার জানায় এমন সময় যখন সালমানের দল অস্ট্রেলিয়ার সঙ্গে সিরিজের শেষ টি টোয়েন্টি ম্যাচ খেলছিল। সেই ম্যাচে অস্ট্রেলিয়াকে ১১১ রানে হারিয়ে ৩-০ ব্যবধানে সিরিজ জেতে পাকিস্তান। বিশ্বকাপের আগে এটিকে আদর্শ প্রস্তুতি হিসেবেই দেখা হচ্ছে। তবে গ্রুপ পর্বে সবচেয়ে আলোচিত ম্যাচটি খেলবে না পাকিস্তান। আগামী ১৫ ফেব্রুয়ারি কলম্বোতে ভারতের বিপক্ষে ম্যাচটি অনুষ্ঠিত হওয়ার কথা থাকলেও পাকিস্তান সরকার চিরপ্রতিদ্বন্দ্বীদের বিপক্ষে না খেলার ঘোষণা দিয়েছে। গোটা বিশ্বকাপ বর্জনের গুঞ্জন থাকলেও শেষ পর্যন্ত শুধু ভারত ম্যাচ নিয়েই সিদ্ধান্ত আসে। সংবাদ সম্মেলনে এ বিষয়ে জানতে চাইলে সালমান খুব বেশি গভীরে যেতে চাননি। তিনি বলেন হ্যাঁ আমরা বিশ্বকাপে যাচ্ছি। তবে ভারতের সঙ্গে ম্যাচ বর্জনের সিদ্ধান্ত আমাদের নয়। এখানে আমাদের কিছু করার নেই। সরকার যা বলবে বোর্ডের চেয়ারম্যান যা বলবেন সেটিই আমাদের মানতে হবে। তারা যেভাবে বলবেন সেভাবেই আমরা করব। সালমানের উত্তর শেষ হতেই পিসিবির মিডিয়া ম্যানেজার সাংবাদিকদের অনুরোধ করেন যেন পরবর্তী সব প্রশ্ন সিরিজ সংশ্লিষ্ট বিষয়ে সীমাবদ্ধ রাখা হয়। পাকিস্তান ম্যাচ বর্জনের ঘোষণা দিলেও ভারতীয় দল নির্ধারিত সূচি অনুযায়ী কলম্বোতে যাবে এবং আইসিসির প্রোটোকল মেনে মাঠে উপস্থিতিসহ সব আনুষ্ঠানিকতা পালন করবে বলে জানিয়েছে ভারতীয় বোর্ডের এক কর্মকর্তা। বিডি প্রতিদিন\/আশিক","url":"https:\/\/www.bd-pratidin.com\/sports\/2026\/02\/02\/1212216","date":1770011413000,"language":"bn","token_count":228,"source":"Bangladesh Pratidin"}
{"title":"শাহ সুলতান বলখীর মাজার জিয়ারত করলেন তারেক রহমান","body":"বগুড়ার শিবগঞ্জ উপজেলায় ঐতিহাসিক মহাস্থানগড়ে অবস্থিত হযরত শাহ সুলতান বলখী মাহীসাওয়ার (রহ.)-এর মাজার জিয়ারত করেছেন বিএনপির চেয়ারম্যান তারেক রহমান। শুক্রবার দুপুর পৌনে ৩টার দিকে তিনি মাজার জিয়ারত করেন। এ সময় তার সঙ্গে উপস্থিত ছিলেন বগুড়া-২ আসনের বিএনপি মনোনয়নপ্রত্যাশী মীর শাহে আলমসহ দলীয় নেতাকর্মী ও সমর্থকরা। শিবগঞ্জে পৌঁছালে সড়কের দুই পাশে দাঁড়িয়ে হাজারো মানুষ তাকে ফুলেল শুভেচ্ছা ও হাত নেড়ে স্বাগত জানান। এতে পুরো এলাকায় উৎসবমুখর পরিবেশের সৃষ্টি হয়। মাজার জিয়ারত শেষে তারেক রহমান রংপুরের উদ্দেশ্যে রওনা দেন। পথে শিবগঞ্জ উপজেলার মোকামতলা এলাকায় আয়োজিত এক পথসভায় অংশ নেওয়ার কথা রয়েছে তার। এর আগে দুপুরে তিনি বগুড়া শহরের হোটেল নাজ গার্ডেনে বিএনপি চেয়ারপারসনের সহধর্মিণী ডা. জোবাইদা রহমানের উদ্যোগে বিশেষ চাহিদাসম্পন্ন শিশু-কিশোরদের মাঝে হুইলচেয়ার বিতরণ করেন। এ সময় স্থানীয় নেতাকর্মী, গণ্যমান্য ব্যক্তি ও বিপুলসংখ্যক সাধারণ মানুষ উপস্থিত ছিলেন। বিডি প্রতিদিন\/জুনাইদ","url":"https:\/\/www.bd-pratidin.com\/national\/2026\/01\/30\/1211066","date":1769769557000,"language":"bn","token_count":127,"source":"Bangladesh Pratidin"}
{"title":"নেই স্পনসর কিংবা জার্সি, হঠাৎ সুযোগে অপ্রস্তুত স্কটল্যান্ড","body":"টি-টোয়েন্টি বিশ্বকাপে হঠাৎ করে খেলার সুযোগ পেয়ে এখন কার্যত ঘুম হারাম স্কটল্যান্ড ক্রিকেটের কর্তাদের। বাংলাদেশ দলের সরে যাওয়ার পর আন্তর্জাতিক ক্রিকেট সংস্থা (আইসিসি) তাদের তৎপরতার সঙ্গে যোগাযোগ করে ১৪ দিনেরও কম সময়ের মধ্যে বিশ্বকাপের সব প্রস্তুতি শেষ করার আহ্বান জানায়। ক্রিকেট স্কটল্যান্ডের চিফ এক্সিকিউটিভ ট্রুডি লিন্ডব্লেড স্বীকার করেছেন, বিশ্বকাপের কথা তারা আগেই ভাবেনি। তাই দলের স্পনসরের কোনো ব্যবস্থা হয়নি এবং বিশ্বকাপের জন্য বিশেষ জার্সিও তৈরি হয়নি। তিনি বলেন,'এত কম সময়ের মধ্যে বিশ্বকাপের জার্সি হাতে পেলে, সেটা বাড়তি পাওনা হবে। না হলে সারা বছর যে জার্সি পরে খেলে, সেটিই পরেই বিশ্বকাপ খেলবে ক্রিকেটাররা। স্পনসর পাওয়া যাবে কিনা জানি না। হাতে দিন সাতেক সময় রয়েছে। দেখা যাক কতটা কী করা যায়।' লিন্ডব্লেড আরও বলেন,'বিশ্বকাপের একটি নির্দিষ্ট বাছাই পদ্ধতি রয়েছে। কেউ এভাবে বিশ্বকাপ খেলার আমন্ত্রণ পেতে চায় না। আমাদের এ বারের অংশগ্রহণ ব্যতিক্রমী পরিস্থিতির ফল। বাংলাদেশের ক্রিকেটারদের জন্য আমাদের খারাপ লাগছে। বাংলাদেশ দলের প্রতি আমাদের পূর্ণ সমবেদনা রয়েছে।' স্কটল্যান্ডের ক্রিকেট এখনো সম্পূর্ণভাবে প্রফেশনাল পর্যায়ে পৌঁছায়নি। ইংল্যান্ড ক্রিকেট বোর্ডের সঙ্গে সম্পর্ক ছিন্ন করে ১৯৯৪ সালে আইসিসির অ্যাসোসিয়েট সদস্য হয় স্কটল্যান্ড। এরপর তিন দশক পেরিয়ে গেলেও ক্রিকেটের কাজ পরিচালনা করছে মাত্র ৩০ জনের কিছু বেশি মানুষ। কোচ, কর্তা, কর্মী মিলিয়ে এই সংখ্যা। লিন্ডব্লেড বলেন,'ক্রিকেট স্কটল্যান্ডের দলটা বড় নয়। এক সঙ্গে দু’টো দল বিদেশ সফরে গেলে কাজের চাপ অনেক বেড়ে যায়। এই মুহূর্তে আমাদের অনূর্ধ্ব-১৯ দল বিশ্বকাপে খেলছে। আমাদের মহিলা দল নেপালে আছে। তাদের দিকেও নজর রাখতে হচ্ছে। মেয়েরা টি-টোয়েন্টি বিশ্বকাপে যোগ্যতা অর্জনের চেষ্টা করছে। এখন আমরা টি-টোয়েন্টি বিশ্বকাপও খেলব।' আইসিসির আমন্ত্রণের পর থেকে তাদের বিশ্রতির সময় নেই। তিনটি দলের দায়িত্ব সামলাতে দিনরাত পরিশ্রম করতে হচ্ছে। তবু লিন্ডব্লেড আশাবাদী, কারণ স্কটল্যান্ডের দল শক্তিশালী এবং ক্রিকেটাররা সারা বছরই খেলার মধ্যে থাকে। তিনি বলেন,'বাংলাদেশের জন্য খারাপ লাগলেও আমরা সুযোগ কাজে লাগাতে চাই। ক্রমতালিকায় আমরা ১৪ নম্বরে। আমাদের দল যথেষ্ট শক্তিশালী।' বিশ্বকাপের দল ঘোষণা হওয়ার পরই এখন স্কটল্যান্ডের সামনে সাংগঠনিক প্রস্তুতির বড় চ্যালেঞ্জ। লিন্ডব্লেড জানান,'হ্যাঁ, অনেক কাজ। ক্রিকেটার, কোচদের ভিসা করাতে হবে। সকলের বিমানের টিকিটের ব্যবস্থা করতে হবে। আমরা কাজ শুরু করে দিয়েছি। হাতে সময় বেশি নেই। আগামী এক সপ্তাহের মধ্যে সব চূড়ান্ত করে ফেলতে হবে।' বিডি প্রতিদিন\/মুসা","url":"https:\/\/www.bd-pratidin.com\/sports\/2026\/01\/27\/1210016","date":1769526415000,"language":"bn","token_count":329,"source":"Bangladesh Pratidin"}
{"title":"অন্যের ভূমিতে ক্লাস ভাড়া বাসায় ছাত্রাবাস","body":"৪৫ বছর ধরে শ্যাওলার মতো ভাসছে মেডিকেল অ্যাসিসট্যান্স ট্রেনিং স্কুল (ম্যাটস) কুমিল্লা। দেশের ১৬টি ম্যাটস স্কুলের মধ্যে একমাত্র কুমিল্লা ম্যাটসের নিজস্ব কোনো ভূমি নেই। নেই কোনো একাডেমিক ভবন ও ছাত্রাবাস। গৃহায়নের একটি পুরাতন বিল্ডিংয়ে চলছে একাডেমিক কার্যক্রম। ভাড়া বাসায় চলছে ছাত্রাবাস। এ ছাড়া বৃহত্তর কুমিল্লার তিন জেলার একমাত্র প্রতিষ্ঠান এটি। এখানে কুমিল্লা, ব্রাহ্মণবাড়িয়া ও চাঁদপুরের ৯টি বেসরকারি ম্যাটস স্কুলের পরীক্ষা হয়। তাদেরও পড়তে হয় পরীক্ষার হল সংকটে। সূত্রমতে, ১৯৮০ সালে কুমিল্লা শহরতলির কুচাইতলীতে ম্যাটস প্রতিষ্ঠিত হয়। ১৯৮২ সালে আরেকটি প্রতিষ্ঠান সেখানে স্থাপিত হওয়ায় তাদের উচ্ছেদ করা হয়। পরে ১৯৮৯ সালে কুমিল্লা নগরীর হাউজিং এস্টেটের ২ নম্বর সেক্টরে গোল মার্কেটের পাশে গৃহায়নের ভূমিতে ম্যাটস তার কার্যক্রম পুনরায় শুরু করে। সেখানে হাই কোর্টের ব্রাঞ্চের পুরাতন একটি ভবনে তারা কার্যক্রম পরিচালনা করছে। যা কার্যক্রম ও ল্যাবের জন্য পর্যাপ্ত নয়। বেসরকারি ভবন ভাড়া নিয়ে ছাত্রাবাস পরিচালনা করতে হচ্ছে। সরেজমিন গিয়ে দেখা যায়, এক তলা ভবন। কোথাও পলেস্তারা খসে পড়ছে। কোথাও শ্যাওলা জমেছে। টিন শেডের ঘরের চালা ভেঙে আছে। ক্লাসরুম সংকটের কারণে এক ব্যাচ পড়তে থাকলে আরেক ব্যাচ দাঁড়িয়ে থাকেন। ম্যাটস কুমিল্লার অধ্যক্ষ ডা. সালাহউদ্দীন মাহমুদ বলেন, আমাদের একাডেমিক ভবন ৪৪ শতক ভূমির ওপরে রয়েছে। এ ছাড়া সামনে রয়েছে ৬০ শতক ভূমি। এ ভূমিগুলো পেলে একটা ভবন করে অনেক সংকট কাটানো যাবে।","url":"https:\/\/www.bd-pratidin.com\/heart-of-campus\/2026\/02\/02\/1212047","date":1769968800000,"language":"bn","token_count":197,"source":"Bangladesh Pratidin"}
{"title":"আয়রন ডোম যুক্তরাষ্ট্রের, ইসরায়েলের নয়: ট্রাম্প","body":"মার্কিন প্রেসিডেন্ট ডোনাল্ড ট্রাম্প বলেছেন, আকাশ প্রতিরক্ষা ব্যবস্থা আয়রন ডোম যুক্তরাষ্ট্রের তৈরি, এখানে তেলআবিবের কৃতিত্ব নেয়ার কিছু নেই। যদিও বরাবরই আয়রন ডোমকে নিজেদের আকাশ প্রতিরক্ষা ব্যবস্থা হিসেবে দাবি করে আসছে ইসরায়েল। সুইজারল্যান্ডের ডাভোসে ওয়ার্ল্ড ইকোনোমিক ফোরামে দেয়া ভাষণে ট্রাম্প এই দাবি করেন। ট্রাম্প জানান, তিনি ইসরায়েলি প্রধানমন্ত্রী বেনিয়ামিন নেতানিয়াহুকে বলেছেন আয়রন ডোমের জন্য ক্রেডিট না নিতে। ট্রাম্পের ভাষায়, ‌‘এটা আমরা ইসরায়েলের জন্য করেছি। এই সূত্র ধরেই আমি বিবিকে(নেতানিয়াহু) বলেছি, বিবি (আয়রন) ডোম নিয়ে ক্রেডিট নেয়া বন্ধ করেন, এটা আমাদের প্রযুক্তি।’ যদিও সবসময়ই ইসরায়েল দাবি করে আসছে আয়রন ডোম তাদের প্রযুক্তি। আয়রন ডোম ইসরায়েলে স্থানীয়ভাবেই বানানো হয়েছে। ট্রাম্প এসময় আরও বলেন, আমরা ইসরায়েলের জন্য যা করেছি সেটা অসাধারণ। তবে যুক্তরাষ্ট্র, কানাডাসহ বাকিদের জন্যও এর চেয়েও ভালো কিছু তৈরি করা হবে। সূত্র: প্রেস টিভি বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/01\/22\/1207921","date":1769079448000,"language":"bn","token_count":124,"source":"Bangladesh Pratidin"}
{"title":"একনজরে আজকের বাংলাদেশ প্রতিদিন (২৪ জানুয়ারি)","body":"ত্রয়োদশ জাতীয় সংসদ নির্বাচনের প্রচারে ব্যস্ত সময় পার করছেন প্রার্থীরা। নেতা-কর্মীদের নিয়ে ঘুরছেন ভোটারদের... মানুষের ভাগ্য পরিবর্তনের জন্য ধানের শীষে ভোট দেওয়ার আহ্বান জানিয়েছেন বিএনপি চেয়ারম্যান তারেক রহমান। গতকাল... জামায়াতে ইসলামীসহ ১০-দলীয় জোট ক্ষমতায় গেলে উত্তরবঙ্গকে কৃষিভিত্তিক শিল্পের রাজধানী হিসেবে গড়ে তোলা হবে বলে... প্রধান উপদেষ্টা অধ্যাপক মুহাম্মদ ইউনূস বলেছেন, সরকার একটি অবাধ, সুষ্ঠু ও অংশগ্রহণমূলক নির্বাচন আয়োজনের জন্য... ত্রয়োদশ জাতীয় সংসদ নির্বাচনের আর বাকি ১৮ দিন। নির্বাচনি মাঠে বিএনপি ও জামায়াতের নেতৃত্বাধীন দুই জোটের মুখোমুখি... দীর্ঘদিন পর সরকারি কর্মকর্তা-কর্মচারীদের জন্য নতুন বেতন কাঠামোর প্রস্তাব এসেছে। এতে মূল বেতন দ্বিগুণসহ বড়... মার্কিন যুক্তরাষ্ট্রের সঙ্গে বাংলাদেশ জামায়াতে ইসলামীর সম্পর্ককে ভয়ংকর অশনিসংকেত বলে মন্তব্য করেছেন কবি,... ইসলামী আন্দোলন বাংলাদেশের আমির ও পীর চরমোনাই মুফতি সৈয়দ মুহাম্মাদ রেজাউল করীম বলেছেন, একটি স্বার্থান্বেষী দল... জাতীয় সংসদ নির্বাচন সামনে রেখে সীমান্তে সক্রিয় হয়ে উঠেছে অস্ত্র কারবারিরা। চাঁপাইনবাবগঞ্জ ও রাজশাহীর... বিশিষ্ট রাষ্ট্রবিজ্ঞানী ও সিপিডির ফেলো অধ্যাপক ড. রওনক জাহান বলেছেন, নির্বাচন ছাড়া কোনো বিকল্প নেই। দেশের মানুষ... ত্রয়োদশ জাতীয় সংসদ নির্বাচনে মোট প্রার্থী সংখ্যা অতীতের সব রেকর্ড ছাড়ালেও নারী প্রার্থীর সংখ্যা কমেছে। এবারের... রাজধানীর নয়াপল্টনে শারমিন একাডেমির প্লে-গ্রুপের চার বছর বয়সি এক শিক্ষার্থীকে নির্যাতনের অভিযোগে গ্রেপ্তার ওই... বাংলাদেশ জামায়াতে ইসলামীর নেতৃত্বাধীন ১০-দলীয় নির্বাচনি ঐক্যে শরিক দল হিসেবে ত্রয়োদশ জাতীয় সংসদ নির্বাচনে... অন্তর্বর্তী সরকারের প্রধান উপদেষ্টার প্রেস সচিব শফিকুল আলম বলেছেন, সারা দেশে হ্যাঁ ভোটে জনমতের জোয়ার দেখা... বিএনপি মহাসচিব মির্জা ফখরুল ইসলাম আলমগীর বলেছেন, ত্রয়োদশ জাতীয় সংসদ নির্বাচন বানচাল করতে গুপ্ত হামলা চালানো... বিএনপির স্থায়ী কমিটির সদস্য ও কুমিল্লা-১ (দাউদকান্দি ও মেঘনা) আসনের প্রার্থী ড. খন্দকার মোশাররফ হোসেন বলেছেন,... ত্রয়োদশ জাতীয় সংসদ নির্বাচনে ১০-দলীয় ঐক্যের গণজোয়ার দেখে একটি বড় দল ভয় পেয়েছে বলে মন্তব্য করেছেন জাতীয় নাগরিক... বরিশাল-৫ আসনে ইসলামী আন্দোলনের প্রার্থী, সংগঠনের নায়েবে আমির মুফতি সৈয়দ মোহাম্মদ ফয়জুল করীম বলেছেন, জনগণের... আসন্ন নির্বাচন ঘিরে দেশের বিভিন্ন এলাকায় হামলা ও সংঘর্ষের অভিযোগ উঠেছে। বরিশাল, কুমিল্লা, মুন্সিগঞ্জ ও... সিলেটের জৈন্তাপুরে মসজিদের মাইকে ঘোষণা দিয়ে বিজিবি সদস্যদের ওপর হামলা চালিয়েছে স্থানীয়রা। বিজিবি সদস্যদের... বাংলাদেশ নেজামে ইসলাম পার্টির নির্বাহী সভাপতি মাওলানা এ কে এম আশরাফুল হক বলেছেন, গত ১৭ বছর ফ্যাসিবাদের জাঁতাকলে... ত্রয়োদশ জাতীয় সংসদ নির্বাচনকে কেন্দ্র করে সাধারণ মানুষ ও রাজনৈতিক নেতা-কর্মীদের মধ্যে আতঙ্ক সৃষ্টি করার চেষ্টা... ভারতের মাটিতে বিশ্বকাপ না খেলার ব্যাপারে সিদ্ধান্তের ওপর অটল বাংলাদেশ। আইসিসির চূড়ান্ত আলটিমেটামের পরও... দীর্ঘ দুই দশক পর আজ চট্টগ্রামে আসছেন বিএনপি চেয়ারম্যান তারেক রহমান। তাঁর আগমন ঘিরে পুরোদমে ব্যস্ত সময় পার করছেন... রাজধানীর চালের বাজারে আবারও অস্বস্তি দেখা দিয়েছে। খুচরা বাজারে দাম বেড়েছে মিনিকেট ও নাজিরশাইল চালের। এ ছাড়া... রাজধানীর শাহজাদপুরের সৌদিয়া নামে আবাসিক হোটেলে অগ্নিকাণ্ডে চারজনের মৃত্যু হয়। আগুন নিয়ন্ত্রণে আসার পর ফায়ার... সুতার ওপর শুল্ক আরোপ নিয়ে পরস্পরের মুখোমুখি পোশাক খাতের শীর্ষ তিন সংগঠন। অভ্যন্তরীণ এই সংকটের কারণে গ্রাহক বা... জুলাই আন্দোলনের মধ্য দিয়ে রাজনৈতিক প্রেক্ষাপট বদলালেও গত দেড় বছরে দেশের বিনিয়োগ ও কর্মসংস্থানে নতুন কোনো আশার... গ্রিসে বাংলাদেশ ন্যাশনাল ব্যাংকের মালিকানাধীন এনবিএল মানি ট্রান্সফার এসএ-এর মাধ্যমে পাঠানো প্রায় তিন শতাধিক... আজকের এই দিনে জন্মগ্রহণ করায় পাশ্চাত্য মতে আপনি কুম্ভ রাশির জাতব্যক্তি। আপনার ওপর আজ কর্মফলদাতা শনি, প্রেমের... বিডি প্রতিদিন\/নাজিম ১ সেকেন্ড আগে | দেশগ্রাম ১৩ সেকেন্ড আগে | ভোটের হাওয়া ৩ মিনিট আগে | মাঠে ময়দানে ৫ মিনিট আগে | ভোটের হাওয়া ৭ মিনিট আগে | জাতীয় ৮ মিনিট আগে | নগর জীবন ১১ মিনিট আগে | ভোটের হাওয়া ১৪ মিনিট আগে | ভোটের হাওয়া ১৬ মিনিট আগে | পূর্ব-পশ্চিম ২২ মিনিট আগে | নগর জীবন ২৫ মিনিট আগে | ভোটের হাওয়া ২৬ মিনিট আগে | অর্থনীতি ২৯ মিনিট আগে | চট্টগ্রাম প্রতিদিন ৩১ মিনিট আগে | জাতীয় ৩১ মিনিট আগে | ভোটের হাওয়া ৩৩ মিনিট আগে | ভোটের হাওয়া ৩৪ মিনিট আগে | কৃষি ও প্রকৃতি ৩৫ মিনিট আগে | পূর্ব-পশ্চিম ৩৬ মিনিট আগে | ক্যাম্পাস ৩৯ মিনিট আগে | দেশগ্রাম ৩৯ মিনিট আগে | চট্টগ্রাম প্রতিদিন ৪৮ মিনিট আগে | ভোটের হাওয়া ৫৪ মিনিট আগে | ভোটের হাওয়া ৫৫ মিনিট আগে | ভোটের হাওয়া ৫৬ মিনিট আগে | জাতীয় ৫৭ মিনিট আগে | ক্যাম্পাস ১ ঘণ্টা আগে | শোবিজ ১ ঘণ্টা আগে | ভোটের হাওয়া ১ ঘণ্টা আগে | জাতীয় ১ ঘণ্টা আগে | ভোটের হাওয়া ১০ ঘণ্টা আগে | ভোটের হাওয়া ১২ ঘণ্টা আগে | মাঠে ময়দানে ১৬ ঘণ্টা আগে | মাঠে ময়দানে ৫ ঘণ্টা আগে | মাঠে ময়দানে ৫ ঘণ্টা আগে | জাতীয় ১০ ঘণ্টা আগে | পূর্ব-পশ্চিম ২৩ ঘণ্টা আগে | রাজনীতি ৭ ঘণ্টা আগে | মাঠে ময়দানে ৯ ঘণ্টা আগে | মাঠে ময়দানে ৮ ঘণ্টা আগে | জাতীয় ২২ ঘণ্টা আগে | মাঠে ময়দানে ২০ ঘণ্টা আগে | রাজনীতি ৭ ঘণ্টা আগে | জাতীয় ৯ ঘণ্টা আগে | পূর্ব-পশ্চিম ২৩ ঘণ্টা আগে | মাঠে ময়দানে ৫ ঘণ্টা আগে | মাঠে ময়দানে ৫ ঘণ্টা আগে | পূর্ব-পশ্চিম ১০ ঘণ্টা আগে | জাতীয় ৫ ঘণ্টা আগে | জাতীয় ৬ ঘণ্টা আগে | পূর্ব-পশ্চিম ১১ ঘণ্টা আগে | পূর্ব-পশ্চিম ৭ ঘণ্টা আগে | পূর্ব-পশ্চিম ৮ ঘণ্টা আগে | পূর্ব-পশ্চিম ৯ ঘণ্টা আগে | মাঠে ময়দানে ১১ ঘণ্টা আগে | অর্থনীতি ৮ ঘণ্টা আগে | ভোটের হাওয়া ১২ ঘণ্টা আগে | পূর্ব-পশ্চিম ৪ ঘণ্টা আগে | মাঠে ময়দানে ২০ ঘণ্টা আগে | নগর জীবন ২৩ ঘণ্টা আগে | জাতীয় রকমারি নগর পরিক্রমা স্বত্ব © ২০২৬ বাংলাদেশ প্রতিদিন","url":"https:\/\/www.bd-pratidin.com\/national\/2026\/01\/24\/1208541","date":1769220646000,"language":"bn","token_count":812,"source":"Bangladesh Pratidin"}
{"title":"আচমকা শাহরুখের গালে চড়, হকচকিয়ে যান কিং খান","body":"শাহরুখ খান। হাজার হাজার নারীর মনে যার রাজত্ব, সেই সুপারস্টারের গালেই কিনা চড় মারেন এক নারী? বিশ্বাস করতে অসুবিধা হলেও এটাই ঘটে শাহরুখ খানের সঙ্গে। বলিউডে মাঝে মাঝে এমন অনেক গুঞ্জন ছড়িয়ে পড়তে দেখা যায়। কিন্তু এটা কোনও গুঞ্জন নয়। কারণ খোদ শাহরুখ খান এই কথা স্বীকার করেছিলেন। এমনকি তিনি নিজেই এটা সবার সঙ্গে শেয়ার করেন। তবে কী এমন হয়েছিল যে কারণে এক নারী শাহরুখ খানকে চড় মেরেছিলেন? জিরো সিনেমার প্রচারের সময় শাহরুখ খান এক সাক্ষাৎকারে জানিয়েছিলেন ঠিক কী ঘটেছিল সেদিন। এক সাংবাদিক তাকে প্রশ্ন করেছিলেন, আপনি প্রথম দিল্লি থেকে কীভাবে মুম্বাইতে এসেছিলেন? জবাবে শাহরুখ খান জানান, ট্রেনে। তবে সেই ট্রেনেই ঘটে এক অদ্ভুত ঘটনা। ট্রেনে টিকিট কেটেই উঠেছিলেন শাহরুখ খান। যার ফলে নিজে আসন নিয়ে তিনি ছিলেন বেজায় সচেতন। সবার মতোই শুয়ে-বসে আসছিলেন। কেউ ক্ষণিকের জন্য বসতে চাইলে তাও দিচ্ছিলেন। কিন্তু ট্রেন মুম্বাইতে প্রবেশ করতেই ঘটে বিপত্তি। শাহরুখ খানের আসনে বেশ কয়েকজন এসে বসতে চান। তিনি সবাইকেই বলছিলেন যে এখানে বসা যাবে না, কারণ এই আসন তার। কিছুক্ষণ পরে এক নারী তার আসনে বসতে আসেন। নারী হওয়ায় তখন শাহরুখ তাকে বসতে দিয়েছিলেন ঠিকই, তবে জানিয়ে দিয়েছিলেন যে, তার সঙ্গে থাকা পুরুষটিকে তিনি বসতে দেবেন না। কারণ এটা তার আসন, আর তিনি টাকা দিয়ে এই আসনটি সংরক্ষণ করেছেন। তখন আচমকাই শাহরুখের গালে সজোরে চড় মেরে বসেন ওই নারী! এ ঘটনায় হকচকিয়ে যান শাহরুখ। তখন তাকে জানানো হয় যে, ট্রেন মুম্বাইতে প্রবেশ করার পর তা লোকাল হয়ে যায়। কোনো আসনই আর সম্পূর্ণ সংরক্ষণ থাকে না। জায়গা থাকলে সবাই এসে সেখানে বসতে পারেন। তখন নিজের ভুল বুঝতে পারেন শাহরুখ। বিডি প্রতিদিন\/কেএ","url":"https:\/\/www.bd-pratidin.com\/entertainment\/2025\/10\/22\/1170684","date":1761129192000,"language":"bn","token_count":249,"source":"Bangladesh Pratidin"}
{"title":"জাপানে পুলিশ হেফাজতে অভিনেতা জেরেমি","body":"মার্কিন অভিনেতা ও চিত্রনাট্যকার জেরেমি ও. হ্যারিস মাদকসহ আটক হয়েছেন। গত ১৬ নভেম্বর যুক্তরাষ্ট্র থেকে জাপানে যাওয়ার সময় ওকিনাওয়ার নাহা বিমানবন্দর থেকে তাকে আটক করে জাপানের কাস্টমস কর্মকর্তারা। স্থানীয় সময় শনিবার (৬ ডিসেম্বর)ওকিনাওয়া আঞ্চলিক শুল্ক দপ্তরের একজন মুখপাত্র অভিনেতাকে আটকের বিষয়টি নিশ্চিত করেছেন। আন্তর্জাতিক সংবাদ সংস্থা রয়টার্সের তথ্য অনুযায়ী, জাপানের শুল্ক এজেন্টরা হ্যারিসের ব্যাগ থেকে এক গ্রামের কম এমডিএমএ মাদক খুঁজে পান। মাদক বহনের অভিযোগে ৩৬ বছর বয়সী এ অভিনেতা প্রায় তিন সপ্তাহ ধরে জাপানের পুলিশ হেফাজতে রয়েছেন। প্রতিবেদনে বলা হয়েছে, হ্যারিস ব্যক্তিগত কাজে জাপানে আসছিলেন। তিনি যুক্তরাজ্য থেকে যাত্রা শুরু করে তাইওয়ানে যাত্রা বিরতি দিয়ে জাপানে পৌঁছান গ্রেফতারের পর তাকে পুলিশ হেফাজতে রাখা হয়েছে। তবে অভিনেতার বিরুদ্ধে ওঠা অভিযোগ স্বীকার করেছেন কি না, সে বিষয়ে কোনো মন্তব্য করতে রাজি হয়নি আইনশৃঙ্খলা বাহিনীর সদস্যরা। উন্নত দেশগুলোর মধ্যে জাপানে মাদকের প্রতি জিরো-টলারেন্স নীতির কারণে অতীতেও অনেক বিদেশি নাগরিককে কারাগারে থাকতে হয়েছে। ২০১৮ সালে ‘স্লেভ প্লে’ দিয়ে খ্যাতি অর্জন করেন জেরেমি ও. হ্যারিস। যা টনি পুরস্কারে সেরা নাটকের জন্য মনোনীত হয়েছিল। তিনি এইচবিও-এর ‘ইউফোরিয়া’ সিরিজের প্রযোজনা করেছেন। তার অভিনীত সিরিজগুলোর মধ্যে অন্যতম ‘গসিপ গার্ল’ , ‘হোয়াট উই ডু ইন দ্য শ্যাডোস’। বিডি প্রতিদিন\/কামাল","url":"https:\/\/www.bd-pratidin.com\/entertainment\/2025\/12\/07\/1188845","date":1765109158000,"language":"bn","token_count":181,"source":"Bangladesh Pratidin"}
{"title":"কেন রামায়ণে পারিশ্রমিক ছাড়াই কাজ করছেন বিবেক?","body":"বিবেক ওবেরয়ের হাতে এই মুহূর্তে বেশ কিছু কাজ রয়েছে। যার মধ্যে অন্যতম ‘রামায়ণ’। রণবীর কাপুরের সঙ্গে বিভীষণের চরিত্রে এই সিনেমায় দেখা যাবে বিবেককে। যে চরিত্রে তাকে দেখতে মুখিয়ে অনুরাগীরা। তবে বিবেক সবচেয়ে বড় চমক দেখিয়েছেন সম্পূর্ণ বিনা পারিশ্রমিকে ‘রামায়ণ’-এ অভিনয় করার সিদ্ধান্ত নিয়ে। কিন্তু কেন এই সিদ্ধান্ত নিয়েছেন এই বলিউড অভিনেতা? একটি সাক্ষাৎকারে বিবেক বলেছেন, ‘আমি প্রযোজক নমিত মলহোত্রকে বলেছি এই সিনেমায় অভিনয়ের জন্য এক পয়সাও লাগবে না। এই অর্থ আমি ক্যান্সার আক্রান্ত শিশুদের জন্য দান করতে চাই। এভাবেই আমি একটু ওদের পাশে থাকতে চাই। তবে ছবিটা নিঃসন্দেহে ভারতীয় সিনেমাকে অনেকটা উচ্চস্থানে পৌঁছে দেবে।’ বিবেক আরও বলেন, রামায়ণ পৌরাণিক না ঐতিহাসিক, এই বিষয় নিয়ে লড়াই দীর্ঘদিনের। আমি যদিও বিশ্বাস করি এটা একেবারেই ঐতিহাসিক কাহিনি। এবং এই কাজটা আমার জীবনের দারুণ একটা অভিজ্ঞতা হতে চলেছে বলাই যায়। আমার এখনও আরও কয়েকদিনের শুটিং বাকি রয়েছে। পুরো ইউনিটের কলাকুশলী যেমন নমিত, নীতেশ, যশ, রকুলপ্রীতের সঙ্গে খুবই আনন্দ করে কাজ করেছি। বিডি প্রতিদিন\/নাজমুল","url":"https:\/\/www.bd-pratidin.com\/entertainment\/2025\/10\/29\/1173455","date":1761737095000,"language":"bn","token_count":149,"source":"Bangladesh Pratidin"}
{"title":"নারী ক্রিকেটারদের নিরাপত্তা নিশ্চিতে বিসিবির নিষ্ক্রিয়তা কেন বেআইনি নয়, রুল জারি","body":"দেশের নারী ক্রিকেটারদের জন্য একটি নিরাপদ, হয়রানিমুক্ত এবং জেন্ডার-সংবেদনশীল ক্রীড়া পরিবেশ নিশ্চিত করতে বাংলাদেশ ক্রিকেট বোর্ড (বিসিবি)-সহ সংশ্লিষ্ট বিবাদীদের নিষ্ক্রিয়তা ও ব্যর্থতাকে কেন বেআইনি ঘোষণা করা হবে না মর্মে রুল জারি করেছেন হাইকোর্ট। সোমবার বিচারপতি আহমেদ সোহেলের নেতৃত্বাধীন বেঞ্চ এই রুল জারি করেন। রুল বিচারাধীন থাকাবস্থায় হাইকোর্টের রায়ের নির্দেশনার আলোকে যৌন হয়রানি বিরোধী নীতিমালা কার্যকর করতে বিসিবিকে নির্দেশ দিয়েছেন আদালত। একইসঙ্গে বাস্তবায়ন সংক্রান্ত প্রতিবেদন আদালতে দাখিল করতে বলা হয়েছে। বিডি প্রতিদিন\/একেএ","url":"https:\/\/www.bd-pratidin.com\/sports\/2026\/02\/02\/1212331","date":1770032974000,"language":"bn","token_count":71,"source":"Bangladesh Pratidin"}
{"title":"পরিবর্তন হচ্ছে মন্ত্রণালয়ের নাম","body":"মহিলা ও শিশু বিষয়ক মন্ত্রণালয়ের নাম পরিবর্তন করে ‘নারী ও শিশু মন্ত্রণালয়’ করার প্রস্তাব অনুমোদিত হয়েছে। মঙ্গলবার প্রশাসনিক পুনর্বিন্যাস সংক্রান্ত জাতীয় বাস্তবায়ন কমিটির (নিকার) ১১৯তম সভায় এ অনুমোদন দেওয়া হয়। রাষ্ট্রীয় অতিথি ভবন যমুনায় প্রধান উপদেষ্টা অধ্যাপক ড. মুহাম্মদ ইউনূসের সভাপতিত্বে এ সভা অনুষ্ঠিত হয়। অন্তর্বর্তী সরকারের মেয়াদকালে এটি নিকারের প্রথম সভা। মহিলা ও শিশু বিষয়ক মন্ত্রণালয়ের নাম পরিবর্তন করে ‘নারী ও শিশু মন্ত্রণালয়’ করা হলেও এর ইংরেজি নাম অপরিবর্তিত থাকছে। এ মন্ত্রণালয়ের ইংরেজি নাম (Ministry of Women and Children Affairs (MoWCA) অপরিবর্তিত থাকবে। বিডি প্রতিদিন\/আরাফাত","url":"https:\/\/www.bd-pratidin.com\/national\/2026\/01\/20\/1206997","date":1768901797000,"language":"bn","token_count":86,"source":"Bangladesh Pratidin"}
{"title":"টিভি সিরিয়ালকে ‘বিদায়’ বললেন অভিনেতা","body":"সহ-অভিনেত্রীর সঙ্গে ঝামেলা চলছিল ওপার বাংলার ছোট পর্দার অভিনেতা জিতু কমলের। এর জেরে ধারাবাহিক ছাড়ার ঘোষণা দেন দিতিপ্রিয়া রায়! যদিও কারণ হিসেবে তিনি অসুস্থতাকে সামনে এনেছিলেন। এবার নিজের সিদ্ধান্তের কথা জানালেন জিতু। শনিবার অভিনেতা সামাজিক যোগাযোগমাধ্যমে লাইভে এসে বড় ঘোষণা দিয়েছেন। তিনি বলেন, আপনারা অর্থাৎ যারা আমার ভক্ত বা দর্শক, যাদের জন্য আমি নায়ক হতে পেরেছি, আমি আমার জীবনে কোনো সিদ্ধান্ত তাদের না জানিয়ে করি না। তাই আজ আমি যে সিদ্ধান্ত নিতে চলেছি, সেটাও আপনাদের জানিয়েই করব। আজকে আমি একটা বড় সিদ্ধান্ত নিতে চলেছি আর সেটা হলো- আগামী দিনে আর কোনো টিভি সিরিয়ালে আমি অভিনয় করব না। তিনি আরও বলেন, আমি খুব আনন্দের সঙ্গেই জানাচ্ছি যে, ‌‌‘চিরদিনই তুমি যে আমার’ ধারাবাহিকে আমি শেষ অভিনয় করছি। এরপর অন্য মাধ্যমে অভিনয় করলেও ধারাবাহিকে আমি আর অভিনয় করব না। যারা আমার সঙ্গে রয়েছেন বা যারা আমার বিরুদ্ধে রয়েছেন, তাদের সকলকেই আমি এই কথাটা জানালাম। প্রসঙ্গত, বেশ কয়েক মাস ধরে ‘চিরদিনই তুমি যে আমার’ ধারাবাহিকটি নিয়ে বেশ আলোচনা হচ্ছে। ধারাবাহিকের প্রধান দুই মুখ জিতু ও দিতিপ্রিয়ার মধ্যে চলতে থাকা দ্বন্দ্বের বিষয় বারবার উঠে এসেছে সামাজিক যোগাযোগমাধ্যমে। প্রযোজক-সংশ্লিষ্টরা বসেও এ নিয়ে কোনো সমাধান আনতে পারেনি। এদিকে, দিতিপ্রিয়ার ছেড়ে দেওয়া ‘অপর্ণা’ চরিত্রের জন্য বেছে নেওয়া হয়েছে নতুন মুখ শিরিন পালকে। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/11\/29\/1185558","date":1764431179000,"language":"bn","token_count":196,"source":"Bangladesh Pratidin"}
{"title":"উপদেষ্টা পরিষদের বৈঠক অনুষ্ঠিত","body":"অন্তর্বর্তী সরকারের উপদেষ্টা পরিষদের বৈঠক অনুষ্ঠিত হয়েছে। আজ বৃহস্পতিবার প্রধান উপদেষ্টা অধ্যাপক ড. মুহাম্মদ ইউনূসের সভাপতিত্বে রাজধানীর তেজগাঁওয়ে তার কার্যালয়ে বৈঠকটি অনুষ্ঠিত হয়। এদিন দুপুরে তথ্য অধিদপ্তরের এক বিবরণীতে উপদেষ্টা পরিষদের বৈঠকের বিষয়টি নিশ্চিত করা হয়েছে। উল্লেখ্য, বৈঠকে উপদেষ্টা পরিষদের গুরুত্বপূর্ণ সদস্যরা উপস্থিত ছিলেন। বিডি প্রতিদিন\/কেএ","url":"https:\/\/www.bd-pratidin.com\/national\/2026\/01\/29\/1210629","date":1769673264000,"language":"bn","token_count":46,"source":"Bangladesh Pratidin"}
{"title":"উপদেষ্টা পরিষদের বৈঠকে একাধিক গুরুত্বপূর্ণ অধ্যাদেশ ও প্রস্তাব অনুমোদন","body":"উপদেষ্টা পরিষদের সাপ্তাহিক বৈঠকে একাধিক গুরুত্বপূর্ণ অধ্যাদেশ ও প্রস্তাব অনুমোদন দিয়েছে অন্তর্বর্তী সরকার। বৃহস্পতিবার রাজধানীর তেজগাঁওয়ে প্রধান উপদেষ্টার কার্যালয়ে প্রধান উপদেষ্টা অধ্যাপক মুহাম্মদ ইউনূসের সভাপতিত্বে বৈঠকটি অনুষ্ঠিত হয়। বৈঠকে ছয়টি অধ্যাদেশ, তিনটি প্রস্তাব এবং একটি নীতি আদেশের খসড়া অনুমোদন দেওয়া হয়। পরে ফরেন সার্ভিস একাডেমিতে সংবাদ সম্মেলনে এসব তথ্য জানান প্রধান উপদেষ্টার প্রেস সচিব শফিকুল আলম। তিনি বলেন, বৈঠকে মোট ১১টি গুরুত্বপূর্ণ এজেন্ডা নিয়ে আলোচনা হয় এবং সেগুলোর অনুমোদন দেওয়া হয়েছে। অনুমোদিত অধ্যাদেশগুলোর মধ্যে রয়েছে— কর্মক্ষেত্র ও শিক্ষাপ্রতিষ্ঠানে যৌন হয়রানি প্রতিরোধ অধ্যাদেশ- ২০২৬, পারিবারিক সহিংসতা প্রতিরোধ অধ্যাদেশ- ২০২৬, জাতীয় ক্রীড়া পরিষদ (সংশোধন) অধ্যাদেশ- ২০২৬, বাংলাদেশ প্রাণী ও প্রাণিজাত পণ্য সঙ্গনিরোধ অধ্যাদেশ- ২০২৬, নারায়ণগঞ্জ উন্নয়ন কর্তৃপক্ষ অধ্যাদেশ- ২০২৬ এবং কুমিল্লা উন্নয়ন কর্তৃপক্ষ অধ্যাদেশ- ২০২৬। এ ছাড়া প্রতি বছর ২৩ মার্চ ‘বিএনসিসি দিবস’ হিসেবে উদ্যাপনের একটি প্রস্তাব অনুমোদন দেওয়া হয়েছে। একই সঙ্গে নির্যাতন ও অন্যান্য নিষ্ঠুর, অমানবিক বা অবমাননাকর আচরণ বা শাস্তি সংক্রান্ত জাতিসংঘের কনভেনশন (ক্যাট)-এর ১৪(১) অনুচ্ছেদের অধীনে বাংলাদেশ যে ঘোষণা দিয়েছিল, তা প্রত্যাহারের প্রস্তাবও অনুমোদিত হয়েছে। বৈঠকে বাংলাদেশকে ১৯৮০ সালের ‘হেগ কনভেনশন অন দ্য সিভিল অ্যাসপেক্টস অব ইন্টারন্যাশনাল চাইল্ড অ্যাবডাকশন’-এর পক্ষভুক্ত করার প্রস্তাব অনুমোদন দেওয়া হয়। এ ছাড়া ক্যারিবীয় অঞ্চলের দেশ গায়ানার রাজধানী জর্জটাউনে চার্জ দ্য অ্যাফেয়ার্স বা ফার্স্ট সেক্রেটারি পর্যায়ের একটি নতুন কূটনৈতিক মিশন খোলার সিদ্ধান্ত নেওয়া হয়েছে। এ ক্ষেত্রে বিদ্যমান বাংলাদেশি দূতাবাস ও মিশন থেকে জনবল নিয়োগ করা হবে। বৈঠকে আমদানি নীতি আদেশ ২০২৫-২০২৮-এর খসড়াও অনুমোদন দেওয়া হয়। বিডি প্রতিদিন\/জুনাইদ","url":"https:\/\/www.bd-pratidin.com\/national\/2026\/01\/29\/1210757","date":1769693863000,"language":"bn","token_count":222,"source":"Bangladesh Pratidin"}
{"title":"৬ মাসেই চাকরি হারালেন হামজাদের কোচ","body":"লেস্টার সিটির জন্য আরেকটি অস্থির অধ্যায়ের পরিসমাপ্তি ঘটল। মাত্র সাত মাসেরও কম সময় দায়িত্বে থাকার পর বরখাস্ত হলেন দলের প্রধান কোচ মার্তি সিফুয়েন্তেস। অক্সফোর্ড ইউনাইটেডের কাছে শনিবার ২-১ গোলের হারের পরই স্প্যানিশ এই কোচের বিদায় নিশ্চিত করে ক্লাব কর্তৃপক্ষ। চ্যাম্পিয়নশিপে বর্তমানে লেস্টার অবস্থান করছে ১৪ নম্বরে। প্লে-অফ অঞ্চলের থেকে তারা পিছিয়ে মাত্র ছয় পয়েন্টে। আবার অবনমন অঞ্চলের ওপর তাদের ব্যবধান নয় পয়েন্ট। কাগজে-কলমে পরিস্থিতি খুব একটা ভয়াবহ না হলেও, পারফরম্যান্স ও সামগ্রিক দিক বিবেচনায় কোচ পরিবর্তনের সিদ্ধান্ত নিয়েছে ‘ফক্সেস’ বোর্ড। গত জুনে লেস্টারের দায়িত্ব নেন ৪৩ বছর বয়সী সিফুয়েন্তেস। এর আগে ক্লাবটির প্রিমিয়ার লিগ থেকে অবনমন ঘটে। তখন কোচ ছিলেন রুড ফন নিস্টেলরয়। নতুন করে ঘুরে দাঁড়ানোর স্বপ্ন নিয়ে সিফুয়েন্তেসের সঙ্গে তিন বছরের চুক্তি করে লেস্টার। কুইন্স পার্ক রেঞ্জার্স (কিউপিআর) থেকে তাকে আনতে ক্লাবকে দিতে হয় ৫ লাখ পাউন্ড ক্ষতিপূরণ। উল্লেখযোগ্য বিষয় হলো, নিজের বেতন ও সাইনিং ফি থেকে ছাড় দিয়ে এই অর্থের অর্ধেক কার্যত নিজেই বহন করেন সিফুয়েন্তেস। অর্থাৎ লেস্টারে আসার জন্য তিনি স্বেচ্ছায় বেতন কমাতেও রাজি ছিলেন। লেস্টারে যোগ দেওয়ার আগে ওয়েস্ট ব্রোমউইচ অ্যালবিয়নের সঙ্গে আলোচনায় বসায় সিফুয়েন্তেসকে দায়িত্ব থেকে সরিয়ে দেয় কিউপিআর। পরে ওয়েস্ট ব্রোমের কোচ হন রায়ান মেসন আর সিফুয়েন্তেস পাড়ি জমান কিং পাওয়ার স্টেডিয়ামে- একটি দীর্ঘমেয়াদি প্রকল্প বাস্তবায়নের আশায়। তবে মাঠের ফলাফল সেই আশার প্রতিফলন ঘটাতে পারেনি। তার অধীনে চ্যাম্পিয়নশিপে ২৯টি ম্যাচ খেলেছে লেস্টার, জিতেছে মাত্র ১০টি। এরই মধ্যে ক্লাবের ওপর ঝুলছে সম্ভাব্য পয়েন্ট কর্তনের শঙ্কা, অভিযোগ রয়েছে পিএসআর (লাভ ও স্থায়িত্ব নীতি) ভঙ্গের। আর্থিক টানাপোড়েনের মধ্যেই দল গুছিয়ে নেওয়ার চেষ্টা করছিলেন সিফুয়েন্তেস। কিন্তু ধারাবাহিকতা ফিরিয়ে আনতে ব্যর্থ হন। ক্লাবের চেয়ারম্যান আইয়াওয়াত শ্রীবদ্ধনপ্রভা এক বিবৃতিতে বলেন, ‘এটি খুব কঠিন সিদ্ধান্ত ছিল। মার্তি লেস্টার সিটির জন্য যে নিষ্ঠা ও পরিশ্রম দেখিয়েছেন, তার জন্য কৃতজ্ঞ। তিনি সর্বোচ্চ চেষ্টা করেছেন। তবে বর্তমান পরিস্থিতিতে দল ও ক্লাবের স্বার্থে এই সিদ্ধান্ত নেওয়াটাই সঠিক বলে মনে করি।’ মার্তি সিফুয়েন্তেস বিদায় নিলেন কৃতজ্ঞতা ও শুভকামনা নিয়ে। আর লেস্টার সিটি আবারও দাঁড়িয়ে আছে পরিচিত প্রশ্নের সামনে- নতুন কোচ কি পারবেন অবনমন–পরবর্তী অনিশ্চয়তার এই অধ্যায় পেরিয়ে ক্লাবকে সঠিক পথে ফেরাতে? বিডি-প্রতিদিন\/আশফাক","url":"https:\/\/www.bd-pratidin.com\/sports\/2026\/01\/26\/1209369","date":1769384072000,"language":"bn","token_count":317,"source":"Bangladesh Pratidin"}
{"title":"কোনালের ‘ও জান’","body":"গেল বছরে কোনালের গাওয়া ‘ময়না’ গানটি এখনো সবার মুখে মুখে। ‘ময়না’ গানের তুমুল জনপ্রিয়তার কারণে একই প্রযোজনা প্রতিষ্ঠান গানচিল নতুন বছরের শুরুতে কোনালকে নিয়ে আবারও বাজি ধরেছে। এবার এই শিল্পীকে নিয়ে গানচিল আনছে নতুন গান ‘ও জান’। কোনালের গাওয়া এই গানচিত্রের মডেল হয়েছেন সুনেরাহ বিনতে কামাল, আছেন অভিনেতা ফররুখ রেহানও। গানটির কথা লিখেছেন আসিফ ইকবাল। যৌথভাবে সুর করেছেন আভ্রাল সাহির (ঢাকা) ও লিংকন (কলকাতা)। সংগীতায়োজন করেছেন আভ্রাল সাহির। এরই মধ্যে নেপালের মনোরম লোকেশনে গানটির ভিডিওচিত্রের শুটিং শেষ হয়েছে। গানটির ভিডিও নির্মাণ করছেন তানিম রহমান অংশু। এটি গানচিলের ‘বাংলা অরিজিনালস’-এর দ্বিতীয় গান। প্রযোজনা প্রতিষ্ঠান সূত্রে জানা গেছে, নেপালে কনকনে ঠান্ডার মধ্যে ‘ও জান’ গানের শুটিং হয়েছে। পরিচালকসহ পুরো টিম অনেক কষ্ট করেছেন। এটি বছরের সেরা রোমান্টিক গান হতে যাচ্ছে, এমনটাই মনে করছে প্রতিষ্ঠানটি। গানটিতে কোনালের সহশিল্পী ডি রকস্টারখ্যাত নিলয়। এদিকে সুনেরাহ জানিয়েছেন, তিনি সাধারণত আলাদা করে গানের মডেল হন না। গানটি শোনার পরই তার ভালো লেগে যায়। দুর্দান্ত একটা রোমান্টিক গানের ভিডিওর অংশ হয়ে তার ভালো লেগেছে। কষ্টের হলেও শুটিংয়ের অভিজ্ঞতা চমৎকার। বেশ উপভোগ করেছেন। সবাই মিলে অনেক পরিশ্রম করেছেন। তাপমাত্রা মাইনাসের মধ্যে শুটিং করেছেন তারা। বিডি-প্রতিদিন\/আব্দুল্লাহ","url":"https:\/\/www.bd-pratidin.com\/entertainment\/2026\/01\/19\/1206464","date":1768764733000,"language":"bn","token_count":176,"source":"Bangladesh Pratidin"}
{"title":"মাদুরো অপহরণ, চাঞ্চল্যকর তথ্য ফাঁস","body":"ভেনেজুয়েলার বর্তমান অন্তর্বর্তীকালীন প্রেসিডেন্ট ডেলসি রদ্রিগেজ বিস্ফোরক দাবি করেছেন। তিনি বলেছেন, নিকোলাস মাদুরোকে বন্দি করার সময় মার্কিন বাহিনী তাকে এবং তার মন্ত্রিসভার সদস্যদের মাত্র ১৫ মিনিট সময় দিয়েছিল। সম্প্রতি ফাঁস হওয়া একটি ভিডিও রেকর্ডিং থেকে এই চাঞ্চল্যকর তথ্য সামনে এসেছে। মার্কিন অভিযানের সাত দিন পর অনুষ্ঠিত প্রায় দুই ঘণ্টার একটি রুদ্ধদ্বার বৈঠকের ওই ভিডিওতে রদ্রিগেজকে বলতে শোনা যায়, মার্কিন সেনারা তাকে, তার ভাই হোর্হে রদ্রিগেজ এবং স্বরাষ্ট্রমন্ত্রী দিওসদাদো কাবেয়োকে সরাসরি হুমকি দিয়েছিল যে হয় তারা ওয়াশিংটনের শর্ত মেনে নেবে, নয়তো তাদের মেরে ফেলা হবে। রদ্রিগেজের মতে, মাদুরোকে তুলে নেওয়ার প্রথম মিনিট থেকেই এই হুমকি ও ব্ল্যাকমেইল শুরু হয় এবং মার্কিন বাহিনী। এমনকি তাদের এমনও জানিয়েছিল যে মাদুরো ও তার স্ত্রী সিলিয়া ফ্লোরেসকে হত্যা করা হয়েছে। 'লা হোরা দে ভেনেজুয়েলা' নামক একটি স্থানীয় সাংবাদিক গোষ্ঠীর হাতে আসা ওই ভিডিওতে দেখা যায়, মাদুরো পরবর্তী পরিস্থিতিতে চরম উৎকণ্ঠার মধ্যে ক্ষমতা টিকিয়ে রাখার আপ্রাণ চেষ্টা করছে তৎকালীন শাসকগোষ্ঠীর অবশিষ্টাংশ। যদিও গুঞ্জন রয়েছে যে মাদুরোকে বন্দি করার আগেই রদ্রিগেজ এবং তার ভাই ডোনাল্ড ট্রাম্পের প্রশাসনের সঙ্গে গোপন সমঝোতা করেছিলেন। কিন্তু ফাঁস হওয়া ভিডিওতে রদ্রিগেজকে অত্যন্ত বিমর্ষ অবস্থায় দেখা গেছে। তিনি সেখানে দাবি করেন, এই পরিস্থিতিতে দায়িত্ব নেওয়া তার জন্য অত্যন্ত বেদনাদায়ক ছিল। তারা যেকোনো পরিণতি বরণ করে নিতে প্রস্তুত ছিলেন। বর্তমান পরিস্থিতিতে তার প্রধান তিনটি লক্ষ্য হলো দেশে শান্তি বজায় রাখা, বন্দি নেতাদের উদ্ধার করা এবং রাজনৈতিক ক্ষমতা কুক্ষিগত রাখা। এদিকে মার্কিন প্রেসিডেন্ট ডোনাল্ড ট্রাম্প ডেলসি রদ্রিগেজের নেতৃত্বের প্রশংসা করলেও তাকে কড়া হুঁশিয়ারি দিয়ে রেখেছেন। ট্রাম্প জানিয়েছেন, রদ্রিগেজ যদি আমেরিকার কথামতো কাজ না করেন, তবে তাকে মাদুরোর চেয়েও বড় মূল্য দিতে হবে। মূলত ভেনেজুয়েলার বিশাল তেল সম্পদের দখল পেতেই ওয়াশিংটন রদ্রিগেজকে সমর্থন দিচ্ছে বলে ধারণা করা হচ্ছে। তবে রাজনৈতিক বিশ্লেষক ও ঐতিহাসিক মার্গারিটা লোপেজ মায়া এই পুরো ঘটনাকে রদ্রিগেজের তৈরি করা একটি সাজানো গল্প হিসেবে আখ্যা দিয়েছেন। তার মতে, অভ্যন্তরীণ কারো বড় ধরণের সহযোগিতা ছাড়া মাদুরোকে এভাবে সরিয়ে দেওয়া কোনোভাবেই সম্ভব ছিল না। বর্তমানে মুখে যুক্তরাষ্ট্রের বিরোধিতা করলেও বাস্তবে রদ্রিগেজ প্রশাসন ট্রাম্পের প্রতিটি নির্দেশ অক্ষরে অক্ষরে পালন করে চলেছে। সূত্র: দ্য গার্ডিয়ান বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/01\/24\/1208813","date":1769274370000,"language":"bn","token_count":319,"source":"Bangladesh Pratidin"}
{"title":"আগে প্রেমিকের হুডি চুরি করতাম, এবার কিনতে হবে: সৌরসেনী","body":"গত বছর শীতে জমিয়ে প্রেম করেছিলেন টলিউড অভিনেত্রী সৌরসেনী মৈত্র। এ বছর তিনি ‌‘সিঙ্গেল’। অন্তত তার কথায় এমনটাই বোঝা যায়। এজন্য একটি বিষয় নিয়ে আক্ষেপে পুড়ছেন অভিনেত্রী, যা খোলাসা করলেন নিজেই। ভারতীয় গণমাধ্যমে সূত্রে খবর, একসময় ব্যবসায়ী নিখিল জৈনের ব্যবসার প্রচারমুখ ছিলেন সৌরসেনী। সেই সূত্রেই বাড়ে দুজনের ঘনিষ্ঠতা, যা পরে মন দেওয়া-নেওয়ায় গড়ায়। এ বছরের শুরুতে তেমনটা প্রকাশ্যেই এনেছিলেন সৌরসেনী। তবে এবার অভিনেত্রীর মন্তব্যে যেন বিচ্ছেদের সুর। সম্প্রতি এক অনুষ্ঠানে হাজির হয়ে সাংবাদিকদের মুখোমুখি হন সৌরসেনী। সেখানেই শীতকালের প্রসঙ্গ টেনে এক আক্ষেপের কথা বলেন তিনি, যা এখন আলোচনার কেন্দ্রবিন্দুতে। মজার ছলে অভিনেত্রী বলেন, একটা জিনিস এবারের শীতে আমার খুব মিস হয়ে যাবে। আমি বয়ফ্রেন্ডের (প্রেমিক) থেকে তার হুডি চুরি করতাম। এবার আর সেটা হবে না। মনে হয় এবার আমাকে একটা হুডি কিনতে হবে। এবার আর চুরি করা যাবে না। অভিনেত্রীর এমন মন্তব্যে দুইয়ে দুইয়ে চার মেলাচ্ছেন ভক্ত-অনুরাগীরা। তাদের প্রশ্ন, তবে কি সৌর-নিখিল আলাদা হয়ে গেলেন। যদিও এ বিষয়ে দুজনের কেউই আলাদাভাবে কিছু বলেননি। প্রসঙ্গত, নিখিল জৈন টলিউডের আরেক নায়িকা নুসরাত জাহানের সাবেক স্বামী। নুসরাতের সঙ্গে বিয়ে ভাঙার পরেই সৌরসেনীর সঙ্গে সম্পর্কে জড়ান তিনি, এমনটাই গুঞ্জন। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/12\/04\/1187656","date":1764857348000,"language":"bn","token_count":177,"source":"Bangladesh Pratidin"}
{"title":"আইসিসি টি-টোয়েন্টি বিশ্বকাপের নতুন সূচি ঘোষণা","body":"আসন্ন টি-টোয়েন্টি বিশ্বকাপে বাংলাদেশের পরিবর্তে স্কটল্যান্ডকে অন্তর্ভুক্ত করার সিদ্ধান্ত নিয়েছে আন্তর্জাতিক ক্রিকেট কাউন্সিল (আইসিসি)। শনিবার (২৪ জানুয়ারি) সন্ধ্যায় এক আনুষ্ঠানিক ঘোষণার মাধ্যমে এ তথ্য জানায় বিশ্ব ক্রিকেটের সর্বোচ্চ নিয়ন্ত্রক সংস্থাটি। একই সঙ্গে স্কটল্যান্ডকে অন্তর্ভুক্ত করে হালনাগাদ বিশ্বকাপ সূচিও প্রকাশ করা হয়েছে। আইসিসি জানায়, পূর্বে প্রকাশিত ম্যাচ সূচি অনুযায়ী টুর্নামেন্টে অংশগ্রহণে বাংলাদেশ ক্রিকেট বোর্ডের (বিসিবি) অস্বীকৃতির কারণেই বাংলাদেশকে বিশ্বকাপ থেকে বাদ দেওয়ার সিদ্ধান্ত নেওয়া হয়েছে। নির্ধারিত সূচি অনুযায়ী ভারতে খেলতে না চাওয়ায় বিসিবির এই অবস্থান চূড়ান্ত সিদ্ধান্তে প্রভাব ফেলেছে বলে জানায় সংস্থাটি। বাংলাদেশের স্থলাভিষিক্ত হয়ে গ্রুপ ‘সি’-তে অংশ নেবে স্কটল্যান্ড। এই গ্রুপে স্কটল্যান্ডের প্রতিপক্ষ হিসেবে রয়েছে ইংল্যান্ড, ওয়েস্ট ইন্ডিজ, নেপাল ও ইতালি। আইসিসির প্রকাশিত নতুন সূচি অনুযায়ী স্কটল্যান্ডের ম্যাচগুলো নির্ধারিত ভেন্যু ও সময়সূচি অনুসারে অনুষ্ঠিত হবে। বিডি প্রতিদিন\/মুসা","url":"https:\/\/www.bd-pratidin.com\/sports\/2026\/01\/24\/1208775","date":1769265436000,"language":"bn","token_count":117,"source":"Bangladesh Pratidin"}
{"title":"জমে উঠেছে বৈশাখী টিভির ধারাবাহিক নাটক ‘মহল্লা’","body":"বৈশাখী টিভির জনপ্রিয় ধারাবাহিক নাটক ‘মহল্লা’ সম্প্রচারের পর থেকেই দর্শকদের দারুণ সাড়া পাচ্ছে। পুরান ঢাকার জীবন-যাপন, রঙিন চরিত্র এবং মজার গল্পনির্ভর এই ধারাবাহিকের নির্মাতা জনপ্রিয় পরিচালক ফরিদুল হাসান। রচনা করেছেন বিদ্যুৎ রায়। নাটকটিতে অভিনয় করেছেন এক ঝাঁক তারকা—যাহের আলভী, তন্ময় সোহেল, আইরিন সুলতানা, তিথি ইফতি, আব্দুল­লা রানা, রেশমী আহমেদ, সাবা সুম্মিতা, সিয়াম মৃধা, রকি খান, মুকিত জাকারিয়া, আশরাফুল আলম সোহাগ, মাসুদ মহিউদ্দিন, শহীদ উন নবী, জাবেদ গাজী, সাগর রহমান, মার্শাল, আয়েশা নাফিজা, মেহেজাবিন, উপমা আহমেদসহ আরও অনেকে। নাটকটি সপ্তাহে তিন দিন—শনিবার, রবিবার ও সোমবার রাত ৮টা ৪০ মিনিটে প্রচার হচ্ছে। কাহিনির সারসংক্ষেপ পুরান ঢাকার একটি মহল্লাকে কেন্দ্র করে গল্প এগোতে থাকে। ঠুনকো একটি ঘটনাকে কেন্দ্র করে দীর্ঘদিনের চিরপ্রতিদ্বন্দ্বী মাসুম ও বাবু মুখোমুখি হয় প্রায়ই। দু’জনই একে অন্যকে নিয়ে নানা কটাক্ষ করে—মাসুমকে ডাকা হয় ‘মুরগী মাসুম’ আর বাবুকে ‘বদনা বাবু’ নামে। দুজনের সঙ্গীও কম নয়—মাসুমের সহযোগী ‘দুম্বা নাসির’ আর বাবুর সহযোগী ‘উগান্ডা মানিক’। এই শত্রুতার সূত্র তাদের বাবাদের প্রজন্ম থেকে। একসময় বন্ধু থাকলেও হাকিম মুন্সি ও বেলায়েত সর্দারের সম্পর্ক ভুল বোঝাবুঝিতে তিক্ত হয়ে ওঠে। সেই জেরেই দ্বন্দ্ব নেমে আসে ছেলেদের প্রজন্মেও। মাসুম ভালোবাসে সাবেক কাউন্সিলর বিজলীর বড় মেয়ে আদুরীকে, আর বাবুর ভালোবাসার মানুষ ছোট মেয়ে ময়না। আদুরীর ইঙ্গিতপূর্ণ আচরণে বিভ্রান্ত মাসুম আর বাবুর প্রতি টান অনুভব করলেও সুযোগের অভাবে দ্বিধায় থাকে ময়না। দুজন প্রতিপক্ষই একে অন্যের নামে কুৎসা রটিয়ে মেয়েদের মন জয়ের চেষ্টা করতে থাকে—যা থেকে জন্ম নেয় একের পর এক হাস্যরসাত্মক ঘটনা। ত্রিশ বছর ধরে ওই মহল্লায় থাকা ব্যবসায়ী সোবহান–শেলী দম্পতিকে কেন্দ্র করে গড়ে ওঠে আরেকটি সমান্তরাল গল্প। তাদের মেয়ে সূচনা ভালোবাসে সহজ-সরল যুবক অন্তরকে। অন্যদিকে ছেলে অনিক—যুবনেতা, প্রেম-কাহিনী আর রাজনীতির টানাপোড়েনে ব্যস্ত। স্থানীয় প্রভাবশালী চরিত্রদের সাথে জড়িয়ে পড়ে অনিকের নতুন দ্বন্দ্ব ও সংকট। এদিকে কুষ্টিয়া থেকে আসা ফারুক ও ফরিদপুরের শরিফ ব্যবসায়িক স্বার্থে কখনো মাসুম-বাবুর দিকে, কখনো অনিক-ইমনদের দিকে ঝুঁকে সুবিধা নেওয়ার চেষ্টা করে। স্বার্থের টানাপোড়েন, ক্ষমতার দাপট আর ব্যক্তিস্বার্থের মোহে জটিল হয়ে ওঠে মহল্লার পরিবেশ। শেষ পর্যন্ত গল্প এগোয় নানা সংকট ও কৌতুকময় পরিস্থিতির মধ্য দিয়ে। কখনো শত্রু বন্ধু হয়ে যায়, কখনো বন্ধু হয়ে ওঠে প্রতিপক্ষ। তবু পুরান ঢাকার মহল্লা তার নিজস্ব বৈশিষ্ট্য, ঐতিহ্য ও মানবিকতার শক্তিতে দাঁড়িয়ে থাকে আগের মতোই। হাস্যরস, সম্পর্কের টানাপোড়েন, প্রেম-প্রতিদ্বন্দ্বিতা আর মানবিক মূল্যবোধের সমন্বয়ে ‘মহল্লা’ হয়ে উঠেছে দর্শকদের প্রিয় ধারাবাহিকগুলোর একটি। বিডি প্রতিদিন\/হিমেল","url":"https:\/\/www.bd-pratidin.com\/entertainment\/2025\/11\/23\/1183211","date":1763898560000,"language":"bn","token_count":350,"source":"Bangladesh Pratidin"}
{"title":"সিরিয়া থেকে সব মার্কিন সেনা প্রতাহার করা হচ্ছে?","body":"সিরিয়া থেকে সব মার্কিন সেনা প্রত্যাহারের কথা ভাবছে ট্রাম্প প্রশাসন। একটি সাম্প্রতিক প্রতিবেদনের বরাতে জানা গেছে, সিরিয়ার উত্তরাঞ্চলে মার্কিন সমর্থিত কুর্দি বাহিনী (সিরিয়ান ডেমোক্রেটিক ফোর্সেস বা এসডিএফ) ভেঙে দেওয়ার লক্ষ্যে বর্তমান সিরীয় সরকার অভিযান শুরু করার পরই ওয়াশিংটন এই সিদ্ধান্ত নিতে যাচ্ছে। সিরিয়ার বর্তমান প্রেসিডেন্ট আহমেদ আল-শারা বর্তমানে দেশটির গৃহযুদ্ধের সময় গঠিত বিভিন্ন মিলিশিয়া বাহিনীকে নিরস্ত্র করে জাতীয় সেনাবাহিনীতে অন্তর্ভুক্ত করার চেষ্টা করছেন। মার্কিন কর্মকর্তাদের মতে, যদি এসডিএফ পুরোপুরি ভেঙে পড়ে তবে সিরিয়ায় মার্কিন সেনাদের উপস্থিতির আর কোনো যৌক্তিকতা থাকবে না। বর্তমানে সেখানে প্রায় ৮০০ থেকে ১০০০ মার্কিন সেনা মোতায়েন রয়েছে। নাম প্রকাশে অনিচ্ছুক কর্মকর্তারা ওয়াল স্ট্রিট জার্নালকে জানিয়েছেন, সিরিয়ার বর্তমান সেনাবাহিনীর সাথে কাজ করা যুক্তরাষ্ট্রের জন্য সম্ভব নয় কারণ তাদের মধ্যে চরমপন্থী ও জিহাদি ভাবাদর্শের প্রতি সহানুভূতিশীল ব্যক্তিরা রয়েছেন। এ ছাড়া ওই বাহিনীর অনেকের বিরুদ্ধে সংখ্যালঘু কুর্দি ও দ্রুজ সম্প্রদায়ের ওপর গণহত্যামূলক কর্মকাণ্ড চালানোর অভিযোগ রয়েছে। তুরস্কের সমর্থনে ক্ষমতায় আসা প্রেসিডেন্ট শারার বাহিনী এবং এসডিএফ-এর মধ্যে চলমান সংঘর্ষের কারণে মার্কিন সেনারাও বিপদের মুখে পড়ছে। গত ডিসেম্বরে সিরীয় সেনাবাহিনীর একজন সদস্যের হামলায় তিন মার্কিন সেনা নিহত হন। তুরস্ক দীর্ঘদিন ধরেই এসডিএফকে নিষিদ্ধ ঘোষিত কুর্দি সংগঠন পিকেকে-র একটি শাখা হিসেবে বিবেচনা করে আসছে। যদিও যুক্তরাষ্ট্র এই বাহিনীকে আইএসের বিরুদ্ধে যুদ্ধে দীর্ঘদিনের বিশ্বস্ত সহযোগী মনে করে। এদিকে এসডিএফ-এর নিয়ন্ত্রণ দুর্বল হওয়ার সাথে সাথে সেখানে বন্দি থাকা প্রায় সাত হাজার আইএস সদস্যের ভবিষ্যৎ নিয়ে উদ্বেগ দেখা দিয়েছে। এদের মধ্যে অনেক নারী ও শিশু রয়েছে যাদের নিজ দেশ ফিরিয়ে নিতে অস্বীকার করছে। এই পরিস্থিতিতে মার্কিন সেন্ট্রাল কমান্ড বা সেন্টকম গত বুধবার থেকে বন্দিদের ইরাকের নিরাপদ কারাগারে স্থানান্তর শুরু করেছে। মার্কিন পররাষ্ট্রমন্ত্রী মার্কো রুবিও এই পদক্ষেপকে স্বাগত জানিয়ে বলেছেন, ইরাক সরকার এই সন্ত্রাসীদের আটকে রাখার যে উদ্যোগ নিয়েছে তা প্রশংসনীয়। তবে তিনি স্পষ্ট করেছেন, অ-ইরাকি বন্দিরা সেখানে সাময়িকভাবে থাকবে এবং সংশ্লিষ্ট দেশগুলোকে অতি দ্রুত তাদের নাগরিকদের ফিরিয়ে নেওয়ার আহ্বান জানিয়েছেন। সাবেক মার্কিন কর্মকর্তা ব্রেট ম্যাকগার্ক পেন্টাগনের এই অবস্থানের সমালোচনা করে বলেছেন, উত্তর-পূর্ব সিরিয়ার পরিস্থিতি অত্যন্ত উদ্বেগজনক। তিনি সতর্ক করেছেন যে, আইএসের বন্দিশিবিরগুলোর নিরাপত্তা বিঘ্নিত হলে তার আন্তর্জাতিক পরিণতি ভয়াবহ হতে পারে। অন্যদিকে ট্রাম্পের বিশেষ দূত টম ব্যারাক জানিয়েছেন, আইএসের বিরুদ্ধে লড়াইয়ের যে লক্ষ্য নিয়ে এসডিএফ-এর সাথে জোট গঠন করা হয়েছিল, তার কার্যকারিতা এখন ফুরিয়ে এসেছে। সূত্র: মিডল ইস্ট মনিটর বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/01\/23\/1208305","date":1769169535000,"language":"bn","token_count":346,"source":"Bangladesh Pratidin"}
{"title":"বিরতি দিয়ে নাটকে ফিরছেন সারিকা সাবাহ","body":"বাংলাদেশের ছোট পর্দার উজ্জ্বল মুখ সারিকা সাবাহ। ধারাবাহিক নাটক ‘ফ্যামিলি ক্রাইসিস’ দিয়ে আলোচনায় আসেন সারিকা সাবাহ। ওয়েব সিরিজে এর আগেও অভিনয় করেছেন। হয়ে ওঠেন ছোট পর্দার নিয়মিত মুখ। তবে একটা সময় অনিয়মিত হয়ে পড়েন তিনি। তবে ভক্তদের সুখবর দিয়েছেন ছোট পর্দার জনপ্রিয় এই মুখ। দুই বছর বিরতি শেষে ‘গুলমোহর’ ওয়েব সিরিজের মাধ্যমে আবার অভিনয়ে ফিরেছেন তিনি। গত মে মাসে মুক্তি পেয়েছিল সিরিজটি। গত বৃহস্পতিবার ইউটিউবে প্রকাশ পেয়েছে সারিকা অভিনীত ‘এমন দিনে তারে বলা যায়’ নাটকটি। নাটকটি বানিয়েছেন জাহিদ প্রীতম। এতে একটি বিশেষ চরিত্রে দেখা গেছে সারিকাকে। চরিত্রের ব্যাপ্তি কম হলেও তার অভিনীত রোশনি চরিত্রটি মুগ্ধ করেছে দর্শকদের। নাকটিতে সারিকা ছাড়াও অভিনয় করেছেন তৌসিফ মাহবুব, মীর রাব্বি, প্রিয়ন্তী ঊর্বী প্রমুখ। নাটকটিতে একটি গান রয়েছে ‘কাজল চোখে ভালোবাসা’। নীল মাহবুবের কথায় এর সুর করেছেন শরিফুল ইসলাম, সংগীতায়োজনে সাউন্ড হ্যাকার। আবারও অভিনয়ে নিয়মিত হতে চান সারিকা সাবাহ। তিনি জানান, ফ্যামিলি ক্রাইসিস নাটকে অভিনয়ের পর একই ধরনের কাজ করতে হচ্ছিল। যেটা নিজের কাছে ভালো লাগছিল না। আমি সব সময় ভিন্ন ভিন্ন চরিত্রে অভিনয় করতে চাই। এটা বিরতির আরও একটি কারণ ছিল। যদি এমন চরিত্র পাই, তাহলে আমাকে নিয়মিত দেখা যাবে। সারিকা জানান, শিগগিরই আরও কিছু নতুন কাজ নিয়ে দর্শকের সামনে হাজির হবেন তিনি। বিডি প্রতিদিন\/কামাল","url":"https:\/\/www.bd-pratidin.com\/entertainment\/2025\/11\/01\/1174445","date":1761972677000,"language":"bn","token_count":191,"source":"Bangladesh Pratidin"}
{"title":"বাংলাদেশে আসতে আগ্রহী পেপাল, তবে প্রক্রিয়া দীর্ঘ: লুৎফে সিদ্দিকী","body":"আন্তর্জাতিক ডিজিটাল পেমেন্ট সেবা প্রতিষ্ঠান পেপাল (PayPal) অবশেষে বাংলাদেশের বাজারে প্রবেশের বিষয়ে নীতিগতভাবে আগ্রহ দেখিয়েছে। তবে এ আগ্রহ বাস্তবায়নে সময় লাগবে এবং এটি একটি দীর্ঘ প্রক্রিয়ার মধ্য দিয়ে এগোবে বলে জানিয়েছেন প্রধান উপদেষ্টার বিশেষ দূত লুৎফে সিদ্দিকী। মঙ্গলবার (২৭ জানুয়ারি) রাজধানীর বেইলি রোডের ফরেন সার্ভিস একাডেমিতে আয়োজিত এক প্রেস ব্রিফিংয়ে তিনি এ কথা জানান। লুৎফে সিদ্দিকী বলেন, পেপাল নিয়ে অনেক বছর ধরেই আলোচনা চলছিল। কিন্তু নানা কারণে তারা আমাদের সঙ্গে সক্রিয়ভাবে যুক্ত হতে চাচ্ছিল না। গত বছরের ১ ডিসেম্বরের দিকে কয়েক মাস অনুরোধের পর তারা প্রথমবারের মতো একটি সিনিয়র লেভেলের টিম বাংলাদেশে পাঠায়। তিনি জানান, পেপালের এশিয়া-প্যাসিফিক অঞ্চলের প্রেসিডেন্ট হেড (সিঙ্গাপুরভিত্তিক), সাউথ এশিয়ার প্রধান (দিল্লিভিত্তিক) এবং আরও কয়েকজন ঊর্ধ্বতন কর্মকর্তা চার-পাঁচ দিন ধরে বাংলাদেশে অবস্থান করেন। এ সময় তারা দেশের উদ্যোক্তা, বেসরকারি খাতের প্রতিনিধি এবং সংশ্লিষ্ট অংশীজনদের সঙ্গে বিস্তারিত আলোচনা করেন। পাশাপাশি বাংলাদেশ ব্যাংকের গভর্নর ও আইসিটি খাতের সংশ্লিষ্টদের সঙ্গেও তাদের বৈঠক হয়। প্রধান উপদেষ্টার বিশেষ দূত বলেন, এবার প্রথম বারেরমতো উচ্চ পর্যায়ে আমার সঙ্গে তাদের বৈঠক হয়েছে। ইন প্রিন্সিপাল তারা বাংলাদেশে আসার ব্যাপারে আগ্রহী। তবে আমি খুব সতর্কভাবে বলছি—এটা নিয়ে যেন ভুল হেডলাইন না হয়। পেপাল এখনই আসছে—এমন ধারণা তৈরি করতে তারা নিজেরাই চাচ্ছে না। লুৎফে সিদ্দিকী আরও ব্যাখ্যা করেন, পেপালের মতো একটি বৈশ্বিক প্রতিষ্ঠানের নতুন কোনো দেশে কার্যক্রম শুরু করতে হলে দীর্ঘ অভ্যন্তরীণ প্রক্রিয়া অনুসরণ করতে হয়। ওদের নিজেদের মধ্যে ডিবেট হবে, বোর্ডে আলোচনা হবে। এই পুরো প্রসেসটা তারা এখন শুরু করতে যাচ্ছে। তবে নিজের ব্যক্তিগত মূল্যায়ন তুলে ধরে লুৎফে সিদ্দিকী বলেন, আমার ইম্প্রেশন হলো—ওরা ফুললি কনভিন্সড। বাংলাদেশের ডেমোগ্রাফিক পোটেনশিয়াল আগেও ছিল, এখনও আছে। তবে এবার তারা সবচেয়ে বেশি কনফিডেন্স ফিল করেছে আমাদের গভর্ন্যান্স নিয়ে। বিশেষ করে গভর্নরের সঙ্গে এবং প্রাইভেট সেক্টর ব্যাংকের এমডিদের সঙ্গে কথা বলার পর তারা দেখেছে ব্যাংকিং সেক্টরের পরিস্থিতি আগের মতো নেই, উল্লেখযোগ্য উন্নতি হয়েছে। প্রেস ব্রিফিংয়ে তিনি জানান, পেপালের পক্ষ থেকে এখন আনুষ্ঠানিক প্রক্রিয়া শুরু করার প্রস্তুতি নেওয়া হচ্ছে। বিডি প্রতিদিন\/নাজিম","url":"https:\/\/www.bd-pratidin.com\/national\/2026\/01\/27\/1209996","date":1769522015000,"language":"bn","token_count":298,"source":"Bangladesh Pratidin"}
{"title":"সিইসির সঙ্গে সুইডিশ রাষ্ট্রদূতের সাক্ষাৎ","body":"প্রধান নির্বাচন কমিশনার (সিইসি) এ এম এম নাসির উদ্দিনের সঙ্গে সাক্ষাৎ করেছেন বাংলাদেশে নিযুক্ত সুইডেনের রাষ্ট্রদূত নিকোলাস উইকস। মঙ্গলবার (২০ জানুয়ারি) বিকেলে রাজধানীর আগারগাঁওয়ে নির্বাচন ভবনে সিইসির কার্যালয়ে এই সাক্ষাৎ অনুষ্ঠিত হয়। এ সময় ইসি সচিবালয়ের সিনিয়র সচিব আখতার আহমেদ উপস্থিত ছিলেন। প্রধান নির্বাচন কমিশনারের একান্ত সচিব মোহাম্মদ আশ্রাফুল আলম বাসস’কে জানান, বেলা পৌনে ৩টার দিকে সুইডেনের রাষ্ট্রদূত নিকোলাস উইকস ও তার সঙ্গে থাকা আরেকজন প্রতিনিধি নির্বাচন কমিশনে (ইসি) পৌঁছান। নির্বাচন সংক্রান্ত বিভিন্ন বিষয়ে আলাপ-আলোচনা করতেই তারা কমিশনে এসেছেন বলে জানান তিনি। বিডি-প্রতিদিন\/জামশেদ","url":"https:\/\/www.bd-pratidin.com\/national\/2026\/01\/20\/1207021","date":1768904323000,"language":"bn","token_count":83,"source":"Bangladesh Pratidin"}
{"title":"রানীর কণ্ঠস্বর বিড়ম্বনা","body":"প্রকাশ্যে কথা বলতে বলতে আবেগপ্রবণ হয়ে পড়লেন রানী মুখার্জি। বলিউডে ইতোমধ্যেই তিনি ৩০ বছর পার করে ফেলেছেন। তাঁর তালিকায় রয়েছে একাধিক সফল ছবি। সম্প্রতি তাঁর ছবি ‘মার্দানি ৩’-এর ঝলকও অনুরাগীদের মুগ্ধ করেছে। কিন্তু কর্মজীবনের শুরুর দিকে কয়েকটি প্রতিকূলতার মুখে পড়েছিলেন রানী। বিশেষ করে কণ্ঠস্বরের জন্য তির্যক মন্তব্য শুনতে হয়েছিল তাঁকে। করণ জোহরের সঙ্গে কথোপকথনে সেসব মনে করেই চোখ ভিজে এলো অভিনেত্রীর। অভিনয়ে বারবার প্রশংসা পেয়েছেন রানী। তাঁর কণ্ঠস্বর ও কথা বলার ধরনও আলোচনায় উঠে এসেছে বারবার। তবে এখন তাঁর কণ্ঠস্বরের অনুরাগী অনেকেই। কিন্তু গোড়ার দিকে এমনটা ছিল না। যার ফলে ছবিতে ডাবিং তাঁর কণ্ঠেই হবে কি না সেই প্রশ্ন উঠত। করণ জোহরের প্রথম পরিচালিত ছবি ‘কুছ কুছ হোতা হ্যায়’-এর সময়েও তাঁর ওপরে চাপ ছিল, রানীর কণ্ঠের নেপথ্যে যেন অন্য কেউ থাকেন। কিন্তু তা শোনেননি করণ। ডাবিং করান রানীকে দিয়েই। তা মনে করে আবেগপ্রবণ হয়ে পড়েন অভিনেত্রী। তখন রানীর কপালে স্নেহচুম্বন করেন করণ। আলোচনা করতে করতেই অভিনেত্রী জানান, তাঁর স্বামী অর্থাৎ আদিত্য চোপড়া জানিয়েছিলেন, রানীর কণ্ঠ তাঁর পছন্দ। চোখের জল মুছতে মুছতেই রানী জানান, তাঁর জন্যই নিজের কণ্ঠস্বরকে টিকিয়ে রাখতে পেরেছিলেন। করণ ফের বলেন, তিনি রানীর কণ্ঠস্বর পছন্দ করেন। করণ স্মৃতি হাতড়ে জানান, এক প্রযোজক বলে দিয়েছিলেন, ছবিতে রানীর কণ্ঠ বদলে ফেলতে হবে। কিন্তু করণ তা মানেননি। তাই করণকে জীবনের গুরুত্বপূর্ণ অংশ বলে মনে করেন রানী। আবেগপ্রবণ হয়ে গিয়ে তিনি বলেন, ‘আজ আমরা এটা নিয়ে মজা বা রসিকতা করি ঠিকই। কিন্তু সেই দিন তরুণ পরিচালক হিসেবে তুমি চাপে পড়ে অন্য সিদ্ধান্ত নিতেই পারতে। তোমার প্রথম ছবি ছিল ওটা। কিন্তু তুমি নিজের মতামতে অনড় ছিলে। এই জন্যই তুমি করণ জোহর।’","url":"https:\/\/www.bd-pratidin.com\/entertainment-news\/2026\/01\/25\/1208816","date":1769277600000,"language":"bn","token_count":248,"source":"Bangladesh Pratidin"}
{"title":"পে-স্কেল বাস্তবায়ন করবে না অন্তর্বর্তী সরকার : জ্বালানি উপদেষ্টা","body":"অন্তর্বর্তীকালীন সরকার পে-স্কেল বাস্তবায়ন করবে না বলে জানিয়েছেন বিদ্যুৎ, জ্বালানি ও খনিজ সম্পদ উপদেষ্টা মুহাম্মদ ফাওজুল কবির খান। মঙ্গলবার সরকারি ক্রয়সংক্রান্ত উপদেষ্টা কমিটির বৈঠক শেষে সাংবাদিকদের সঙ্গে আলাপকালে তিনি এ কথা বলেন। উপদেষ্টা বলেন, সরকারি কর্মকর্তা-কর্মচারীদের বেতন বাড়ানো নিয়ে পে-কমিশনের প্রতিবেদনটাই শুধু জমা দেয়া হয়েছে। পে-স্কেল বাস্তবায়ন করবে না অন্তর্বর্তী সরকার। নির্বাচিত সরকার চাইলে এই পে-স্কেল বাস্তবায়ন বা বাতিল যে কোনোটাই করতে পারবে জানিয়ে তিনি আরও বলেন, প্রস্তাবিত পে-স্কেল নির্বাচিত সরকারের জন্য চাপ হবে না। বিডি-প্রতিদিন\/শআ","url":"https:\/\/www.bd-pratidin.com\/national\/2026\/01\/27\/1209821","date":1769496663000,"language":"bn","token_count":76,"source":"Bangladesh Pratidin"}
{"title":"কাদেরসহ ৭ জনের বিরুদ্ধে অভিযোগ গঠনের আদেশ ট্রাইব্যুনালের","body":"জুলাই গণ-অভ্যুত্থানের সময় সংঘটিত মানবতাবিরোধী অপরাধের মামলায় পতিত আওয়ামী সরকারের সেতুমন্ত্রী ওবায়দুল কাদেরসহ সাত আসামির বিরুদ্ধে অভিযোগ গঠনের আদেশ দিয়েছেন আন্তর্জাতিক অপরাধ ট্রাইব্যুনাল-২। বৃহস্পতিবার দুপুরে এই আদেশ দেওয়া হয়। অন্য আসামিরা হলেন, কার্যক্রম নিষিদ্ধ আওয়ামী লীগের যুগ্ম সাধারণ সম্পাদক আ ফ ম বাহাউদ্দিন নাছিম, সাবেক তথ্য ও সম্প্রচার প্রতিমন্ত্রী মোহাম্মদ আলী আরাফাত, যুবলীগের সভাপতি শেখ ফজলে শামস পরশ, সাধারণ সম্পাদক মাইনুল হোসেন খান নিখিল এবং নিষিদ্ধ সংগঠন ছাত্রলীগ সভাপতি সাদ্দাম হোসেন ও সাধারণ সম্পাদক ওয়ালি আসিফ ইনান। গত ১৮ জানুয়ারি প্রসিকিউশন ও আসামিপক্ষের শুনানি শেষে ট্রাইব্যুনাল আদেশের জন্য আজকের দিনটি নির্ধারণ করেন। ওই দিন প্রসিকিউশনের পক্ষে শুনানি করেন প্রসিকিউটর মিজানুল ইসলাম ও প্রসিকিউটর গাজী এমএইচ তামিম। শুনানিতে আসামিদের ব্যক্তিগত দায় তুলে ধরেনে তারা। একইসঙ্গে ওবায়দুল কাদেরের বিরুদ্ধে আনা তিনটি সুনির্দিষ্ট অভিযোগ পড়ে শোনান। এছাড়া, জুলাই-আগস্টের আন্দোলনে আন্দোলনকারীদের হত্যার নির্দেশ, উসকানি ও প্ররোচনার অভিযোগ এনে তাদের বিচার শুরুর প্রার্থনা করেন প্রসিকিউটররা। বিডি প্রতিদিন\/কেএ","url":"https:\/\/www.bd-pratidin.com\/national\/2026\/01\/22\/1207816","date":1769065627000,"language":"bn","token_count":142,"source":"Bangladesh Pratidin"}
{"title":"টিভি যুগের অবসান, ইউটিউবে পা রাখছে অস্কার সম্প্রচার","body":"চলচ্চিত্রের সবচেয়ে মর্যাাদাপূর্ণ পুরস্কার অস্কার সম্প্রচার এতদিন হয়ে এসেছে টেলিভিশন স্টেশন এবিসির পর্দায়। সেই প্রথা থাকছে না। ২০২৯ সাল থেকে অস্কার আর টিভিতে নয়, সরাসরি দেখা যাবে ভিডিও স্ট্রিমিং প্ল্যাটফর্ম ইউটিউবে। সিএনএন লিখেছে, দ্য অ্যাকাডেমি অব মোশন পিকচার আর্টস অ্যান্ড সায়েন্সেস এক বিবৃতিতে এ তথ্য জানিয়েছে। ইউটিউবের সঙ্গে দ্য অ্যাকাডেমি অব মোশন পিকচার আর্টস অ্যান্ড সায়েন্সেসে এই 'গ্লোবাল এক্সক্লুসিভ' চুক্তি হয়েছে ২০৩৩ সাল পর্যন্ত। ২০২৯ সাল থেকে চারবছর অস্কার প্রচারের একক স্বত্ব থাকবে কেবল ইউটিউবের হাতে। এত দিন অস্কার সম্প্রচারের স্বত্ব ছিল ডিজনি-মালিকানাধীন টেলিভিশন চ্যানেল এবিসির হাতে। ২০২৮ সাল পর্যন্ত এবিসিতেই অস্কার দেখতে পাবেন দর্শকরা। ২০২৮ সালে অস্কারের শতবর্ষপূর্তির আয়োজনটি সম্প্রচারের মাধ্যমেই বিদায় নেবে এবিসি। ইউটিউবের প্রধান নির্বাহী কর্মকর্তা নীল মোহন বলেন, আমাদের জন্য অস্কার অন্যতম গুরুত্বপূর্ণ এক সাংস্কৃতিক প্রতিষ্ঠান । বিশ্বের নানা প্রান্তের দর্শকের কাছে শিল্প ও বিনোদনের এই উদ্যাপনকে পৌঁছে দিতে একাডেমির সঙ্গে যুক্ত হতে পেরে আমরা আনন্দিত। এটি নতুন প্রজন্মকে চলচ্চিত্রের প্রতি আরও আগ্রহী করবে। এছাড়া অস্কারের ঐতিহাসিক ঐতিহ্যের প্রতি বিশ্বস্ত থাকবে।” তবে ইউটিউবের হাতে অস্কার সম্প্রচারের দায়িত্ব যাওয়া নিয়ে মিশ্র প্রতিক্রিয়া এসেছে হলিউডে। ইউটিউব বা স্ট্রিমিং সাইটগুলো প্রথাগত সিনেমার গল্পের ধরন বদলে দিচ্ছে বলে মন্তব্য করেছেন কেউ কেউ। বিডি-প্রতিদিন\/আব্দুল্লাহ","url":"https:\/\/www.bd-pratidin.com\/entertainment\/2025\/12\/21\/1194604","date":1766297858000,"language":"bn","token_count":183,"source":"Bangladesh Pratidin"}
{"title":"ডি জে মারুফের ‘কাম অ্যান্ড কুল মি ডাউন’","body":"দেশের জনপ্রিয় ডি জে এবং ইলেকট্রনিক মিউজিক প্রডিউসার মারুফ আন্তর্জাতিক অঙ্গনে আরও একটি গুরুত্বপূর্ণ মাইলফলক যোগ করলেন। আমেরিকার জনপ্রিয় ইন্ডি-ফোক ব্যান্ড মিস্টিক্যাল জয়রাইড-এর সঙ্গে যৌথভাবে তিনি প্রকাশ করেছেন নতুন সিঙ্গেল ‘কাম অ্যান্ড কুল মি ডাউন’, যা প্রকাশ পেয়েছে ডি জে মারুফের অফিশিয়াল চ্যানেলে। ইন্ডি ইলেকট্রো ফিউশন ঘরানার এ গানটিতে আধুনিক ইলেকট্রনিক সাউন্ডের সঙ্গে সংযোজিত হয়েছে বাংলা লোকসংগীতের আবহ। গানটির কথা লিখেছেন ডি জে মারুফ ও লোকগানের অনুপ্রেরণায় নির্মিত ঐতিহ্যবাহী লিরিক্স এবং সুর ও সংগীতায়োজন করেছেন মীরব্রাদারস, ডি জে মারুফ ও মিস্টিক্যাল জয়রাইড। গানটির স্টুডিও প্রোডাকশন সম্পন্ন হয়েছে গায়েনবাড়ি স্টুডিওতে। কোলাবরেশন প্রসঙ্গে ডি জে মারুফ জানান, ‘আমার সঙ্গে হঠাৎ করে জোয়েল ভ্যান ডাইক যোগাযোগ করেন এবং কোলাবরেশনের প্রস্তাব দেন। তখন আমি ‘বাতাস কর’ নিয়ে কাজ করছিলাম। খুব দ্রুত পরিকল্পনা করে লিয়া ভ্যান কিং কে বাংলা কোরাস গাওয়ার জন্য যুক্ত করা হয়।’ গানটিতে জোয়েল ভ্যান ডাইক-এর লাইভ ফ্লুট ও গিটার পারফরম্যান্স গানটির আবহকে আরও সমৃদ্ধ করেছে। গানটির ভিজ্যুয়াল পরিচালনা করেছেন নিডো খান এবং এডিট ও কালার গ্রেডিং করেছেন আর কে মানিক।","url":"https:\/\/www.bd-pratidin.com\/entertainment-news\/2026\/01\/30\/1210825","date":1769709600000,"language":"bn","token_count":159,"source":"Bangladesh Pratidin"}
{"title":"চন্দ্র নববর্ষের ছুটিতে জাপান ভ্রমণে নাগরিকদের সতর্ক করল চীন","body":"আসন্ন চন্দ্র নববর্ষের (লুনার নিউ ইয়ার) ছুটিতে জাপান ভ্রমণ না করতে নাগরিকদের সতর্ক করেছে চীন। জননিরাপত্তার অবনতির কথা উল্লেখ করে সোমবার এ সতর্কবার্তা দিয়েছে চীনের পররাষ্ট্র মন্ত্রণালয়। বেইজিং থেকে বার্তা সংস্থা এএফপি এ খবর জানায়। টোকিও ও বেইজিংয়ের মধ্যে কূটনৈতিক বিরোধ চলছে। গত নভেম্বর মাসে জাপানের প্রধানমন্ত্রী সানায়ে তাকাইচি বলেন, তাইওয়ানে কোনো হামলা হলে টোকিও সামরিকভাবে হস্তক্ষেপ করতে পারে। এতে চীনে তীব্র প্রতিক্রিয়া সৃষ্টি হয়। এর অংশ হিসেবে বেইজিং তার নাগরিকদের জাপান ভ্রমণ এড়িয়ে চলতে আহ্বান জানায়। ফলে গত মাসে জাপানে চীনা পর্যটকের সংখ্যা আগের বছরের তুলনায় ৪৫ শতাংশ কমে প্রায় ৩ লাখ ৩০ হাজাওে পৌঁছায়। চীনের পররাষ্ট্র মন্ত্রণালয় সোমবার আবারও ভ্রমণ সতর্কতা পুনর্ব্যক্ত করে নাগরিকদের জাপান ভ্রমণ না করার নির্দেশনা দিয়েছে, বিশেষ করে ফেব্রুয়ারিতে লুনার নিউ ইয়ার উপলক্ষে দীর্ঘ ছুটির সময়। চীনের পররাষ্ট্র মন্ত্রণালয়ের কনস্যুলার অ্যাফেয়ার্স বিভাগ এক বিবৃতিতে বলেছে, সম্প্রতি জাপানে জননিরাপত্তা অবনতি হয়েছে, যেখানে চীনা নাগরিকদের লক্ষ্য করে বেআইনি ও অপরাধমূলক কর্মকাণ্ডের ঘটনা বার বার ঘটছে। বিবৃতিতে আরো বলা হয়, জাপানে চীনা নাগরিকরা মারাত্মক নিরাপত্তা হুমকির মুখে রয়েছে। এতে আরো উল্লেখ করা হয়, দেশটির কিছু এলাকায় একাধিক ভূমিকম্প হয়েছে। এতে আহত হওয়ার ঘটনা ঘটেছে। একসময় জাপানে বিদেশি পর্যটকের এক-চতুর্থাংশ চীন থেকে আসত। জাপানি পরিসংখ্যান অনুযায়ী, ২০২৫ সালের প্রথম ৯ মাসে প্রায় ৭ দশমিক ৫ মিলিয়ন মানুষ চীন থেকে জাপানে ভ্রমণ করেছে। লুনার নিউ ইয়ার উপলক্ষে চীনে ৯ দিনের ছুটি দেশীয় ও আন্তর্জাতিক ভ্রমণ ব্যাপক বাড়বে বলে আশা করা হচ্ছে। রাষ্ট্রীয় সংবাদ সংস্থা সিনহুয়ার প্রতিবেদনে বলা হয়েছে, গত বছর এই সময়ে জাপানে চীনা পর্যটকের সংখ্যা আগের সময়ের তুলনায় উল্লেখযোগ্যভাবে বেড়েছিল। বিডি-প্রতিদিন\/শআ","url":"https:\/\/www.bd-pratidin.com\/international-news\/2026\/01\/27\/1209787","date":1769484188000,"language":"bn","token_count":243,"source":"Bangladesh Pratidin"}
{"title":"পলাশের সঙ্গে চ্যাটিং ফাঁস, মুখ খুললেন সেই মেরি ডি’কস্তা","body":"পলাশ মুচ্ছল আর স্মৃতি মান্ধানার বিয়ে নিয়ে হবে কি হবে না তা নিয়ে এখনও ধোঁয়াশা রয়েছে। প্রাথমিকভাবে শোনা গিয়েছিল, স্মৃতি মান্ধানার বাবা অসুস্থ হয়ে পড়েছেন, সেই কারণে পিছিয়ে গিয়েছে পলাশের সঙ্গে বিয়ে। তবে পরবর্তী সময়ে জানা যায়, অন্য বিষয়। কানাঘুষা রয়েছে যে, পলাশ মুচ্ছলের সঙ্গে নাকি অন্য একজন নারীকে ঘনিষ্ঠ অবস্থায় দেখে ফেলেছিলেন স্মৃতি। শুধু তাই নয়, প্রকাশ্যে চলে আসে পলাশের সঙ্গে এক নারীর চ্যাটিংও! জানা যায়, এই নারীর নাম, মেরি ডি’কস্তা। এই নারীই নাকি স্মৃতি মান্ধানা আর পলাশ মুচ্ছলের বিয়েতে কোরিওগ্রাফি করছিলেন। সেই সূত্রেই নাকি পলাশের সঙ্গে সম্পর্কে জড়িয়ে পড়েন মেরি। স্মৃতি মান্ধানা আর পলাশ মুচ্ছলের মধ্যে তৃতীয় ব্যক্তির নাম আসতে সমস্ত অনুরাগীরা আক্রমণ শুরু করেন এই মেরি ডি’কস্তাকে। অবশেষে বুধবার মুখ খোলেন মেরি ডি’কস্তা। বিতর্কিত ওই চ্যাটিংয়ের স্ক্রিনশট তিনি নিজেই সোশ্যাল মিডিয়ায় শেয়ার করেছিলেন তিনি। তবে এরপরেই তিনি নিজের ইনস্টাগ্রাম অ্যাকাউন্ট বন্ধ করে দেন। তবে গোটা ঘটনা নিয়ে একটি পোস্ট করেছিলেন মেরি ডি’কস্তা। সেখানে তিনি জানান, সামাজিক যোগাযোগ মাধ্যমে অযথাই তাকে আক্রমণ করা হচ্ছে। তিনি আদৌ সেই নারীই নন, যিনি স্মৃতি মান্ধানা আর পলাশ মুচ্ছলের বিয়েতে কোরিওগ্রাফি করছিলেন। মেরি জানিয়েছেন, পলাশের সঙ্গে তার এই চ্যাট সদ্য নয়। গত মে মাস নাগাদ তাদের মধ্যে কয়েকবার কথা হয়েছিল। তবে পলাশের সঙ্গে কখনও দেখা করেননি বলেই দাবি করেছেন মেরি ডি’কস্তা। তিনি ওই পোস্টে জানান, তিনি কখনও পলাশের সঙ্গে দেখা করেননি। এমনকি স্ক্রিনশটগুলো পড়ে সবাই বুঝতে পারবেন যে তিনি নিজের থেকে পলাশের সঙ্গে দেখা করা বা সময় কাটানোর কোনও আগ্রহ দেখাননি। মাত্র ১ মাস নাকি পলাশের সঙ্গে কথা হয়েছিল তার। তিনি কখনোই চাননি যে তার নাম প্রকাশ্যে আসুক। পাশাপাশি মেরি ডি’কস্তা জানান, তিনি ক্রিকেট ভালোবাসেন, স্মৃতিকেও ভালোবাসেন। কেবল স্মৃতি মান্ধানা আর পলাশ মুচ্ছল কেন, কখনও কারও সম্পর্কের মধ্যেই তিনি আসতে চান না। কিন্তু তার মনে হয়েছিল যে, পলাশের আসল রূপ প্রকাশ্যে আসা দরকার। সেই কারণে তিনি ওই চ্যাটিংগুলো প্রকাশ্যে এনেছেন। পাশাপাশি মেরি ডি’কস্তা জানান, স্মৃতি আর পলাশের বিয়েতে তিনি কোরিওগ্রাফার ছিলেন না। যে নারী কোরিওগ্রাফার ছিলেন, তার সঙ্গেই আসলে গোপনে সম্পর্ক রেখেছিলেন পলাশ। মেরি ডি’কস্তার সঙ্গে আদৌ নয়। তবে গোটা ঘটনায় ভীষণই আহত হয়েছেন মেরি ডি’কস্তা! তাকে যে এভাবে কটাক্ষের স্বীকার হতে হবে সোশ্যাল মিডিয়া জুড়ে, তা তিনি স্বপ্নেও ভাবেননি। বিডি প্রতিদিন\/কেএ","url":"https:\/\/www.bd-pratidin.com\/entertainment\/2025\/11\/27\/1184669","date":1764218175000,"language":"bn","token_count":340,"source":"Bangladesh Pratidin"}
{"title":"বিকেএসপির প্রথম থিম সং উন্মুক্ত","body":"প্রথমবারের মতো বাংলাদেশ ক্রীড়া শিক্ষাপ্রতিষ্ঠান (বিকেএসপি) পেল তাদের নিজস্ব থিম সং। বিকেএসপির ৩৯ বছরেও অফিশিয়াল কোনো থিম সং ছিল না। ‘এসো স্বদেশের পতাকা উড়াই’ শিরোনামের এই গানে কণ্ঠ দিয়েছেন বেলাল খান, কণা, মৌমিতা নদী ও সজীব দাস। গানটির সুর করেছেন বেলাল খান। সংগীত আয়োজন করেছেন সজীব দাস। গানটির কথা লিখেছেন নীহার আহমেদ এবং বিকেএসপির ক্রীড়া কলেজের শিক্ষকরা। গতকাল বিকেএসপির অফিশিয়াল ইউটিউব চ্যানেল ও ফেসবুকে প্রকাশ হয়েছে। গান প্রসঙ্গে বেলাল খান বলেন, ‘বিকেএসপির জন্য গান করা আমার কাছে আনন্দের বিষয়। শৈশব থেকে দেখেছি, এখানে খেলাধুলা ও পড়াশোনার চমৎকার সমন্বয় রয়েছে। এই সুযোগ বহু তরুণকে জাতীয় ও আন্তর্জাতিক পর্যায়ে খেলোয়াড় হিসেবে গড়ে তুলেছে। তাদের জন্য গানটি করতে পেরে ভালো লাগছে।’ এর আগে বিকেএসপির মহাপরিচালক ব্রিগেডিয়ার জেনারেল মো. মুনীরুল ইসলাম বলেন, ‘গানটির মধ্য দিয়ে প্রথমবারের মতো বিকেএসপির জন্য কোনো গান তৈরি হলো। এতে বিকেএসপির ইতিহাস, গৌরব, বিশ্ব ক্রীড়াঙ্গনে জাতীয় পতাকা উড়ানোর স্বপ্ন, প্রত্যয় ও বহুমুখী কার্যক্রম তুলে ধরা হয়েছে। এটি দেশের বর্তমান ও আগামী প্রজন্মকে স্বপ্নচারী হতে উদ্বুদ্ধ করবে। আমি বিশ্বাস করি, এই থিম সং প্রতিটি ক্যাডেটকে আরো দৃঢ়প্রত্যয়ী এবং দেশপ্রেমে উজ্জীবিত করবে। একদিন তারা স্বদেশের পতাকা অলিম্পিকসহ বিশ্ব ক্রীড়াঙ্গনে উড়াবে।’ থিম সংয়ের ভিডিও চিত্রে মডেল হয়েছেন খ্যাতিমান ক্রিকেটার মুশফিকুর রহিম, লিটন দাস, ফুটবলার মোরসালিন, মামুনুল হক, ঋতুপর্ণা চাকমা, হকি খেলোয়াড় জিমি, দ্রুততম মানবী শিরিন, আসিফসহ বিকেএসপির একঝাঁক সাবেক ও বর্তমান খেলোয়াড়। ভিডিওটি পরিচালনা করেছেন চন্দন রায় চৌধুরী। বিডি-প্রতিদিন\/আব্দুল্লাহ","url":"https:\/\/www.bd-pratidin.com\/entertainment\/2025\/12\/03\/1187087","date":1764752164000,"language":"bn","token_count":216,"source":"Bangladesh Pratidin"}
{"title":"ইউক্রেন যুদ্ধ বন্ধের আহ্বান পোপের","body":"ইউক্রেন যুদ্ধের অবসানে বিশ্ব সম্প্রদায়কে আরও জোরালো ভূমিকা পালনের আহ্বান জানিয়েছেন পোপ লিও। রবিবার (২৫ জানুয়ারি) তার সাপ্তাহিক অ্যাঞ্জেলাসে প্রার্থনার তিনি এই আহ্বান জানিয়েছেন। প্রার্থনায় বিশ্বে শান্তি আহ্বানের পর পোপ লিও বলেন, রাশিয়ার হামলার ফলে কিয়েভের বেসামরিক মানুষ শীতের তীব্রতায় কষ্ট পাচ্ছে। এছাড়াও বেসামরিক নাগরিকদের উপর ক্রমবর্ধমানভাবে গুরুতর প্রভাব ফেলছে। মানবতা ও সাম্য প্রতিষ্ঠায় যুদ্ধ বন্ধে সবাইকে এগিয়ে আসতে হবে। যুদ্ধ বন্ধে প্রথমবারের মতো সংযুক্ত আরব আমিরাতে বৈঠকের মধ্যেই স্থানীয় সময় শনিবার (২৪ জানুয়ারি) ইউক্রেনে ভয়াবহ হামলা চালিয়েছে রাশিয়া। এতে একজন নিহত বেশ কয়েক জন আহত হয়েছেন। হামলার পরবিদ্যুৎ ও পানির তীব্র সংকট দেখা দিয়েছে। হামলার প্রতিক্রিয়া জানিয়ে ইউক্রেনের পররাষ্ট্রমন্ত্রী আন্দ্রি সিবিহা এক্সে দেওয়া এক পোস্টে বলেছেন,এই বর্বর হামলা আবারও প্রমাণ করেছে, পুতিনের স্থান শান্তির বোর্ডে নয়, বরং বিশেষ ট্রাইব্যুনালের কাঠগড়ায়। বিডি প্রতিদিন\/কামাল","url":"https:\/\/www.bd-pratidin.com\/international-news\/2026\/01\/25\/1209142","date":1769346169000,"language":"bn","token_count":123,"source":"Bangladesh Pratidin"}
{"title":"নিম্নকক্ষের নির্বাচনে স্বস্তিতে তাকাইচির দল","body":"আগামী সপ্তাহে জাপানের প্রধানমন্ত্রী সানা তাকাইচির লিবারেল ডেমোক্রেটিক পার্টি (এলডিপি) নিম্নকক্ষ নির্বাচনে বিপুল ভোটে জয়লাভ করতে পারে বলে আশা করা হচ্ছে। স্থানীয় সময় রবিবার আশাহি সংবাদপত্রের এক জরিপে এমন তথ্য উঠে এসেছে। জরিপে বলা হয়েছে, তাকাইচির লিবারেল ডেমোক্রেটিক পার্টি ৪৬৫ আসনের মধ্যে ২৩৩টি আসন ছাড়িয়ে সংখ্যাগরিষ্ঠতা অর্জন করতে পারে। যা তাদের বর্তমান ১৯৮ আসন থেকে উল্লেখযোগ্য বৃদ্ধি। এলডিপি যদি ইশিন (জাপান ইনোভেশন পার্টি)-এর মতো জোট সহযোগীসহ ক্ষমতাসীন জোট তৈরি করে, তাহলে তাদের প্রায় ৩০০ আসন পাওয়ার সম্ভাবনা রয়েছে। -রয়টার্স এই শক্তিশালী ফলাফল তাকাইচির ক্ষমতাকে আরও দৃঢ় করবে এবং তার সম্প্রসারণমূলক আর্থিক নীতি চালিয়ে যাওয়ার জন্য একটি ম্যান্ডেট দেবে। অর্থনীতিবিদদের মতে, এটি জাপানের আর্থিক পরিস্থিতি নিয়ে উদ্বেগ বাড়াতে পারে এবং বন্ডের ফলনও বৃদ্ধি পেতে পারে। আশাহি জানিয়েছে, বৃহত্তম বিরোধী দল, মধ্যপন্থি সংস্কার জোট, এই নির্বাচনে লড়াই করছে এবং জরিপ অনুযায়ী তাদের ১৬৭টি আসনের অর্ধেক হারানোর ঝুঁকি রয়েছে। তাকাইচির ক্ষমতাসীন জোট নিম্নকক্ষে সামান্য সংখ্যাগরিষ্ঠতা অর্জন করেছে, তবে উচ্চকক্ষে তারা সংখ্যালঘু, যা নির্বাচনের পর রাজনৈতিক প্রভাবের দিক থেকে গুরুত্বপূর্ণ ভূমিকা রাখতে পারে। এই নির্বাচনের ফলাফলের ওপর নজর রাখছে আন্তর্জাতিক বাজার ও অর্থনীতিবিদরা, কারণ এটি জাপানের নীতি ও আর্থিক স্থিতিশীলতার জন্য গুরুত্বপূর্ণ ইঙ্গিত হতে পারে।","url":"https:\/\/www.bd-pratidin.com\/international\/2026\/02\/03\/1212470","date":1770055200000,"language":"bn","token_count":181,"source":"Bangladesh Pratidin"}
{"title":"‘দীপিকা’ চমক নিয়ে আসছেন অ্যাটলি","body":"অভিনেত্রী দীপিকা পাড়ুকোনকে নিয়ে নতুন ঘোষণা দিয়েছেন দক্ষিণী চলচ্চিত্র নির্মাতা অ্যাটলি। তার আসন্ন প্রজেক্টে থাকছেন এই বলিউড নায়িকা। অ্যাটলির আগামী প্রজেক্টের সাময়িক নাম দেয়া হয়েছে এএ২২Xএ৬। এই সিনেমার মাধ্যমেই প্রথমবার একসঙ্গে কাজ করতে যাচ্ছেন অ্যাটলি ও আল্লু অর্জুন। অন্যদিকে জওয়ানের পর এটিই হবে দীপিকার সঙ্গে অ্যাটলির দ্বিতীয় সিনেমা। আনুষ্ঠানিক ঘোষণার পর থেকেই সিনেমাটি নিয়ে আলোচনার তুঙ্গে। যদিও এখনও সিনেমার কাহিনী ও চরিত্র সংক্রান্ত বিস্তারিত তথ্য এখনও প্রকাশ করা হয়নি। তবু ভারতীয় সিনেমা ইন্ডাস্ট্রির অন্দরমহলে এই প্রজেক্টকে অ্যাটলির ক্যারিয়ারের অন্যতম বড় কাজ বলে ধরা হচ্ছে। ভিজ্যুয়ালের বিস্তৃতি, তারকার উপস্থিতি মিলিয়ে কাজে নামার আগেই অ্যাটলির দিকে চোখ পড়েছে সিনেমাপ্রেমীদের। দীপিকার সঙ্গে আবার কাজ করা প্রসঙ্গে অ্যাটলি বলেছেন, হ্যাঁ, ও (দীপিকা) আমার লাকি চার্ম। দীপিকার সঙ্গে এটা আমার দ্বিতীয় ছবি। ওর সঙ্গে কাজ করা দারুণ অভিজ্ঞতা। ও সত্যিই অবিশ্বাস্য। উল্লেখ্য, এএ২২Xএ৬ হতে চলেছে মা হওয়ার পর দীপিকা পাডুকোনের প্রথম সিনেমা। অ্যাটলি বলেছেন, মাতৃত্বের পর ও এই সিনেমাটা শুরু করছে। দর্শক এবার একেবারে আলাদা দীপিকাকে দেখবে, এটা আমি নিশ্চিত। বিডি প্রতিদিন\/নাজমুল","url":"https:\/\/www.bd-pratidin.com\/entertainment\/2026\/01\/28\/1210317","date":1769601095000,"language":"bn","token_count":157,"source":"Bangladesh Pratidin"}
{"title":"বিশ্বকাপের আগে নিউজিল্যান্ড শিবিরে বড় ধাক্কা","body":"বাম হ্যামস্ট্রিংয়ে গুরুতর চোটের কারণে আইসিসি টি-টোয়েন্টি বিশ্বকাপ থেকে ছিটকে গেছেন নিউজিল্যান্ডের পেসার অ্যাডাম মিলনে। তার পরিবর্তে ব্ল্যাকক্যাপস স্কোয়াডে অন্তর্ভুক্ত করা হয়েছে অলরাউন্ডার পেসার কাইল জেমিসনকে। রবিবার এসএ২০ লিগে বোলিং করার সময় চোট পান মিলনে। পরবর্তী স্ক্যানে তার হ্যামস্ট্রিং ছিঁড়ে যাওয়ার বিষয়টি নিশ্চিত হয়। ফলে বিশ্বকাপে তার খেলা আর সম্ভব হচ্ছে না। কাইল জেমিসন বর্তমানে ব্ল্যাকক্যাপসের সাদা বলের ভারত সফরের দলে রয়েছেন। তিনি আগে বিশ্বকাপের জন্য ট্রাভেলিং রিজার্ভ হিসেবে মনোনীত ছিলেন। এখন তাকে মূল স্কোয়াডে যুক্ত করা হয়েছে। ব্ল্যাকক্যাপসের প্রধান কোচ রব ওয়াল্টার অ্যাডাম মিলনের চোটে দুঃখ প্রকাশ করে বলেন, ‘আমরা সবাই অ্যাডামের জন্য খুবই হতাশ। সে টুর্নামেন্টের জন্য নিজেকে প্রস্তুত করতে কঠোর পরিশ্রম করেছিল এবং সাম্প্রতিক ম্যাচগুলোতে দারুণ ফর্মে ছিল। এই দুর্ভাগ্যজনক সময়ে আমরা তার দ্রুত সুস্থতা কামনা করি।’ জেমিসনকে নিয়ে আশাবাদী কোচ ওয়াল্টার বলেন, ‘কাইল ইতিমধ্যেই আমাদের সঙ্গে ভারতে রয়েছে, যা দলের জন্য বড় সুবিধা। সে আমাদের পেস আক্রমণের গুরুত্বপূর্ণ সদস্য এবং তার অভিজ্ঞতা বিশ্বকাপে খুবই কাজে আসবে।’ নিউজিল্যান্ড ক্রিকেট বোর্ড জানিয়েছে, বিশ্বকাপ স্কোয়াডের জন্য ১৬তম ট্রাভেলিং রিজার্ভ খেলোয়াড়ের নাম শিগগিরই ঘোষণা করা হবে। ভারত ও শ্রীলঙ্কায় অনুষ্ঠিতব্য আসন্ন আইসিসি টি-টোয়েন্টি বিশ্বকাপে শক্তিশালী স্কোয়াড নিয়ে মাঠে নামবে ব্ল্যাকক্যাপসরা। তবে গুরুত্বপূর্ণ সময়ে মিলনের ছিটকে যাওয়া দলের বোলিং আক্রমণে বড় ধাক্কা হিসেবে দেখা হচ্ছে। বিডি প্রতিদিন\/নাজিম","url":"https:\/\/www.bd-pratidin.com\/sports\/2026\/01\/23\/1208208","date":1769144020000,"language":"bn","token_count":196,"source":"Bangladesh Pratidin"}
{"title":"'বেপরোয়া' ইরানের বিরুদ্ধে মার্কিন সামরিক পদক্ষেপ চায় সৌদি!","body":"ইরানের ক্রমবর্ধমান আঞ্চলিক প্রভাব ও পরমাণু কর্মসূচি মোকাবিলায় যুক্তরাষ্ট্রের প্রতি আরও কঠোর অবস্থান নেওয়ার আহ্বান জানিয়েছে সৌদি আরব। সম্প্রতি ওয়াশিংটনে মার্কিন কর্মকর্তাদের সাথে এক রুদ্ধদ্বার বৈঠকে সৌদি প্রতিরক্ষা মন্ত্রী প্রিন্স খালিদ বিন সালমান ইঙ্গিত দিয়েছেন, যুক্তরাষ্ট্র যদি ইরানের বিরুদ্ধে সামরিক পদক্ষেপ নিতে ব্যর্থ হয়, তবে তেহরান ভবিষ্যতে আরও বেপরোয়া ও শক্তিশালী হয়ে উঠবে। মার্কিন সংবাদমাধ্যম অ্যাক্সিওসের এক প্রতিবেদনে এই চাঞ্চল্যকর তথ্য উঠে এসেছে। প্রতিবেদনে সংশ্লিষ্ট সূত্রের বরাত দিয়ে জানানো হয়েছে, প্রিন্স খালিদ বিন সালমান একান্ত আলোচনায় মার্কিন কর্মকর্তাদের সতর্ক করেছেন, শক্তি প্রয়োগ না করলে ইরান মধ্যপ্রাচ্যে নিজের আধিপত্য বিস্তারে আরও আত্মবিশ্বাসী হয়ে উঠবে। যদিও সৌদি আরব জনসমক্ষে বর্তমানে তেহরানের সাথে কূটনৈতিক সম্পর্কোন্নয়ন ও স্থিতিশীলতার কথা বলে আসছে। তবে পর্দার পেছনের এই আলোচনা রিয়াদের কৌশলী ও দ্বিমুখী অবস্থানের বিষয়টিই সামনে এনেছে। বিশেষ করে বর্তমান ট্রাম্প প্রশাসনের আমলে ইরানের বিরুদ্ধে একটি বিশ্বাসযোগ্য সামরিক হুমকির প্রয়োজনীয়তা অনুভব করছে সৌদি আরবের নিরাপত্তা সংশ্লিষ্ট একটি বড় অংশ। তবে প্রতিরক্ষা মন্ত্রীর এই কঠোর অবস্থান সৌদি ক্রাউন প্রিন্স মোহাম্মদ বিন সালমানের পূর্ববর্তী প্রকাশ্য বক্তব্যের তুলনায় কিছুটা ভিন্ন। এর আগে ক্রাউন প্রিন্স বারবার সতর্ক করেছিলেন যে, ইরানে যেকোনো সামরিক হামলা পুরো অঞ্চলকে অস্থিতিশীল করে তুলতে পারে। তিনি সৌদি ভূখণ্ডকে অন্য দেশের বিরুদ্ধে হামলার জন্য ব্যবহার করতে না দেওয়ার প্রতিশ্রুতিও দিয়েছিলেন। বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/02\/01\/1211740","date":1769888994000,"language":"bn","token_count":194,"source":"Bangladesh Pratidin"}
{"title":"সূর্যকুমারের বিরুদ্ধে ৫০০ কোটির মামলা করবেন খুশি","body":"নিউজিল্যান্ডের সঙ্গে টি-২০ টুর্নামেন্ট নিয়ে বেশ ব্যস্ত ভারতের ক্রিকেট টিম। দলের নেতৃত্ব দিচ্ছেন ৩৫ বছর বয়সী সূর্যকুমার যাদব। শুক্রবার (২৩ জানুয়ারি) দ্বিতীয় ম্যাচে চমকপ্রদ এক ইনিংস খেলে দলকে জিতিয়েছেন তিনি। তার প্রশংসায় পঞ্চমুখ ভারতের দর্শক ও মিডিয়া। দুর্দান্ত সময় পার করা এই ক্রিকেটারের বিরুদ্ধে মানহানির মামলার প্রস্তুতি নিচ্ছেন অভিনেত্রী খুশি মুখার্জি। সম্প্রতি পাপারাজ্জিদের সঙ্গে আলাপকালে খুশি মুখার্জি জানান, সূর্যকুমার যাদবের বিরুদ্ধে তিনি ৫০০ কোটি রুপির মানহানির মামলা করার কথা ভাবছেন। তার দাবি, তাদের মধ্যে হওয়া কথোপকথন ছিল সম্পূর্ণ বন্ধুত্বপূর্ণ এবং এতে কোনো অশালীনতার বিষয় ছিল না। কিন্তু সেগুলো নিয়ে তার মানহানি করা হয়েছে। অভিনেত্রী বলেন, এখন পর্যন্ত তিনি কোনো আইনি নোটিশ পাননি এবং কারো সম্মানহানিকর কোনো মন্তব্যও করেননি। তার অভিযোগ, কিছু ব্যক্তি ইচ্ছাকৃতভাবে বিষয়টি বাড়িয়ে আলোচনায় রাখার চেষ্টা করছেন। খুশির এই মন্তব্য প্রকাশ্যে আসার পর ফের নতুন করে আলোচনায় এসেছে সূর্যকুমার যাদব-খুশি মুখার্জি বিতর্ক। এর আগে সূর্যকুমারের এক ভক্ত ও ইনফ্লুয়েন্সার খুশির বিরুদ্ধে ১০০ কোটি রুপির মানহানির মামলা দায়ের করেছিলেন। এই পাল্টাপাল্টি মামলার হুমকিতে ভারতীয় ক্রিকেট ও বিনোদন অঙ্গনে নতুন করে চাঞ্চল্য তৈরি হয়েছে। বিডি প্রতিদিন\/নাজিম","url":"https:\/\/www.bd-pratidin.com\/sports\/2026\/01\/24\/1208592","date":1769241176000,"language":"bn","token_count":166,"source":"Bangladesh Pratidin"}
{"title":"৭ দিনে ১৪ হাজার প্রবাসীকে ফেরত পাঠালো সৌদি","body":"বহু রকমের নিয়ম লঙ্ঘনের অভিযোগে মাত্র ৭ দিনে ১৪ হাজার প্রবাসীকে নিজ নিজ দেশে ফেরত পাঠিয়েছে সৌদি আরব। গত এক সপ্তাহে আবাসন, শ্রম এবং সীমান্ত নিরাপত্তা আইন লঙ্ঘনের দায়ে ১৮ হাজার ২০০ জনেরও বেশি প্রবাসীকে গ্রেপ্তার করা হয় দেশটিতে। সৌদির স্বরাষ্ট্র মন্ত্রণালয়ের বরাত দিয়ে গালফ নিউজ জানিয়েছে, ১৫ জানুয়ারি থেকে ২১ জানুয়ারির মধ্যে পরিচালিত এই অভিযানে ১১ হাজার ৪৪২ জন আবাসন আইন, ৩ হাজার ৯৩১ জন সীমান্ত নিরাপত্তা আইন এবং ২ হাজার ৮২৭ জন শ্রম আইন লঙ্ঘন করায় আটক হন। একই সময়ে অবৈধভাবে সীমান্ত পার হওয়ার চেষ্টাকালে আটক হন ১ হাজার ৭৬২ জন, যাদের মধ্যে অর্ধেকের বেশি ইথিওপিয়া এবং প্রায় বাকি অর্ধেক ইয়েমেনের নাগরিক। কর্তৃপক্ষ জানিয়েছে, গ্রেপ্তারকৃতদের মধ্যে প্রায় ১৪ হাজার ৪৫১ জনকে ইতিমধেই নিজ দেশে ফেরত পাঠানো হয়েছে। বর্তমানে আরও ২৫ হাজার ৪৭৭ জন প্রবাসীর বিরুদ্ধে আইনি প্রক্রিয়া চলমান রয়েছে। এছাড়া অবৈধ অভিবাসীদের আশ্রয় বা পরিবহন সুবিধা দেওয়ার অপরাধে ১১ জনকে আইনের আওতায় আনা হয়েছে। সৌদি সরকার কঠোরভাবে হুঁশিয়ারি দিয়েছে, অবৈধ প্রবাসীদের যেকোনোভাবে সহায়তা করলে সর্বোচ্চ ১৫ বছরের কারাদণ্ড এবং ১০ লাখ রিয়াল পর্যন্ত জরিমানা হতে পারে। বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/01\/24\/1208803","date":1769270510000,"language":"bn","token_count":170,"source":"Bangladesh Pratidin"}
{"title":"আফগান সীমান্ত এলাকায় ৩ মাদক পাচারকারীকে হত্যা করেছে তাজিকিস্তান","body":"আফগানিস্তান থেকে সীমান্ত অতিক্রমের সময় তিন মাদক পাচারকারীকে হত্যা করেছে তাজিকিস্তান। শুক্রবার তাজিকিস্তান জানিয়েছে, পার্বত্য সীমান্তে সাম্প্রতিক সংঘর্ষের সর্বশেষ ঘটনা হলো এটি। তাজিকিস্তানের সঙ্গে আফগানিস্তানের এক হাজার ৩৫০ কিলোমিটার দীর্ঘ সীমান্ত রয়েছে। রাষ্ট্রীয় সংবাদ সংস্থা খোভার তাজিক কর্মকর্তাদের উদ্ধৃত করে জানিয়েছে, দক্ষিণের খাতলন অঞ্চলে সশস্ত্র প্রতিরোধে পাঁচজন মাদক পাচারকারীর মধ্যে তিনজন নিহত হয়েছেন। অন্য দুজন পালিয়ে যেতে সক্ষম হয় আফগানিস্তানের দিকে। নভেম্বরের পর থেকে সীমান্তে এ ধরনের প্রাণঘাতী ঘটনার মধ্যে এটি ষষ্ঠ ঘটনা বলে জানিয়েছে তাজিকিস্তান। তাজিক সরকারি তথ্য মতে, মোট ১৯ জন নিহত হয়েছেন সীমান্তে। তবে এ বিষয়ে বিস্তারিত তথ্য দেওয়া হয়নি। তাজিকিস্তান সীমান্ত অঞ্চলকে অস্থিতিশীল হওয়া থেকে রক্ষা করতে এসব ঘটনা সমাধানের জন্য তালেবান কর্তৃপক্ষের প্রতি আহ্বান জানিয়েছে। সূত্র: আল-আরাবিয়া বিডি প্রতিদিন\/এএম","url":"https:\/\/www.bd-pratidin.com\/international-news\/2026\/01\/30\/1211084","date":1769772468000,"language":"bn","token_count":114,"source":"Bangladesh Pratidin"}
{"title":"ট্রাম্পের শান্তি পর্ষদে কারা আছে, কারা নেই","body":"বৈশ্বিক সংকট মোকাবিলায় মার্কিন প্রেসিডেন্ট ডোনাল্ড ট্রাম্পের নেতৃত্বে আনুষ্ঠানিকভাবে যাত্রা করল ‘বোর্ড অব পিস’ বা ‘শান্তি পর্ষদে’। বৃহস্পতিবার সুইজারল্যান্ডের দাভোসে ৫৬তম বিশ্ব অর্থনৈতিক ফোরামের (ডব্লিউইএফ) ফাঁকে এই সনদে সই করেন ট্রাম্প। একইসঙ্গে এতে সই করেছেন ১৯ দেশের নেতা। সংস্থাটির চেয়ারম্যান হিসেবে দায়িত্ব নিয়েছেন ট্রাম্প নিজেই। ‘শান্তি পর্ষদে’ যোগ দিয়েছে যেসব দেশ: উদ্বোধনী অনুষ্ঠানে সনদ সইয়ের মঞ্চে ট্রাম্পের সঙ্গে উপস্থিত ছিলেন ১৯ দেশের প্রতিনিধি। এর মধ্যে রয়েছেন ট্রাম্পের দুই ঘনিষ্ঠ মিত্র—হাঙ্গেরির প্রধানমন্ত্রী ভিক্টর অরবান ও আর্জেন্টিনার প্রেসিডেন্ট হাভিয়ের মিলে। তুরস্ক, মিসর, সৌদি আরব ও কাতারসহ মধ্যপ্রাচ্যের কয়েকটি আঞ্চলিক শক্তি এবং ইন্দোনেশিয়ার মতো উদীয়মান অর্থনীতির দেশও যোগ দিয়েছে এ পর্ষদে। এ নিয়ে ট্রাম্প মজা করে বলেন, তাদের বেশিরভাগই খুব জনপ্রিয় নেতা, কেউ কেউ আবার ততটা জনপ্রিয় নন। জীবন এমনই। যে ১৯ দেশের নেতারা সাক্ষর করেছেন তারা হলেন- আর্জেন্টিনার প্রেসিডেন্ট জাভিয়ের মাইলি, আর্মেনিয়ার প্রধানমন্ত্রী নিকোল পাশিনিয়ান, আজারবাইজানের প্রেসিডেন্ট ইলহাম আলিয়েভ, বাহরাইনের আমির শেখ ইসা বিন সালমান আল খলিফা, বুলগেরিয়ার প্রধানমন্ত্রী রোজেন ঝেলিয়াজকভ, হাঙ্গেরির প্রধানমন্ত্রী ভিক্টর অরবান, ইন্দোনেশিয়ার প্রেসিডেন্ট প্রাবোও সুবিয়ান্তো, জর্ডানের উপ-প্রধানমন্ত্রী আয়মান সাফাদি, কাজাখাস্তানের প্রেসিডেন্ট কাসিম-জোমার্ট টোকায়েভ, কসোভোর প্রেসিডেন্ট ভজোসা ওসমানী, মঙ্গোলিয়ার প্রধানমন্ত্রী গম্বোজাভিন জানদানশাতার, মরক্কোর পররাষ্ট্রমন্ত্রী নাসের বুরিতা, পাকিস্তানের প্রধানমন্ত্রী শেহবাজ শরিফ, প্যারাগুয়ের প্রেসিডেন্ট সান্তিয়াগো পেনা, কাতারের প্রধানমন্ত্রী শেখ মোহাম্মদ বিন আব্দুল রহমান আল থানি, সৌদি আরবের পররাষ্ট্রমন্ত্রী ফয়সাল বিন ফারহান আল-সৌদ, তুরস্কের পররাষ্ট্রমন্ত্রী হাকান ফিদান, সংযুক্ত আরব আমিরাতের নির্বাহী বিষয়ক কর্তৃপক্ষের চেয়ারম্যান খালদুন আল মুবারক ও উজবেকিস্তানের প্রেসিডেন্ট শাভকাত মিরোমোনোভিচ মিরজিওয়েভ। শান্তি পর্ষদের মোট সদস্য সংখ্যা কত হবে তা এখনও স্পষ্ট নয়। তবে ট্রাম্পের মতে, ৫০টি দেশ এই পর্ষদে যোগ দিতে পারে। বার্তা সংস্থা রয়টার্সের প্রতিবেদনে বলা হয়, এ পর্যন্ত আরও ৩৫টি দেশ এই পর্ষদে যোগ দেওয়ার প্রতিশ্রুতি দিয়েছে। অনেকে যোগ দেওয়ার কথা বললেও উদ্বোধনী অনুষ্ঠানে তাদের দেখা যায়নি। এর মধ্যে ইসরায়েলের প্রধানমন্ত্রী বেনিয়ামিন নেতানিয়াহুকে অনুষ্ঠানে দেখা যায়নি। মিশর জানায়, প্রেসিডেন্ট আবদেল ফাত্তাহ আল-সিসি আমন্ত্রণ গ্রহণ করেছেন, তবে তিনি অনুষ্ঠানে উপস্থিত ছিলেন না। ট্রাম্প বলেন, রুশ প্রেসিডেন্ট পুতিন পর্ষদে যোগ দিতে সম্মত হয়েছেন। যদিও পুতিন জানিয়েছেন, তিনি আমন্ত্রণটি এখনও পর্যালোচনা করছেন। কারা এখনও যোগ দেয়নি: যুক্তরাষ্ট্রের ঐতিহ্যবাহী মিত্র ও পশ্চিমা বিশ্বের অধিকাংশ দেশের এ পর্ষদে যোগ দেওয়া নিয়ে অনীহা স্পষ্ট। যুক্তরাষ্ট্র ছাড়া জাতিসংঘ নিরাপত্তা পরিষদের স্থায়ী পাঁচ সদস্যের (যুক্তরাষ্ট্র, রাশিয়া, চীন, যুক্তরাজ্য ও ফ্রান্স) কেউ এখনো শান্তি পর্ষদে যোগ দেয়নি। এএফপির প্রতিবেদনে বলা হয়, যুক্তরাজ্য ও ফ্রান্সসহ মার্কিন ঘনিষ্ঠ মিত্ররা এই উদ্যোগ নিয়ে সন্দেহ প্রকাশ করেছে। ফ্রান্স যোগ দিতে অস্বীকৃতি জানিয়েছে। যুক্তরাজ্য বলেছে, আপাতত তারা যুক্ত হচ্ছে না। চীন এ বিষয়ে এখনো অবস্থান জানায়নি। রুশ প্রেসিডেন্ট পুতিন আমন্ত্রণ পর্যালোচনা করছেন উল্লেখ করে বলেন, 'ফিলিস্তিনি জনগণকে সহায়তার জন্য যুক্তরাষ্ট্রে জব্দ থাকা রুশ সম্পদ থেকে একশ কোটি ডলার দেওয়ার বিষয়টি বিবেচনা করা যেতে পারে।' ইউক্রেনের প্রেসিডেন্ট ভলোদিমির জেলেনস্কি বলেছেন, পুতিনের সঙ্গে একসঙ্গে কাজ করার বিষয়টি তিনি কল্পনাও করতে পারেন না। গাজা শান্তি পরিকল্পনার অংশ হিসেবে ইতোমধ্যে জাতিসংঘের নিরাপত্তা পরিষদের অনুমোদন পেয়েছে 'বোর্ড অব পিস।' তবে সংস্থাটির মুখপাত্র রোলান্ডো গোমেজ স্পষ্ট বার্তা দিয়েছেন—কেবলমাত্র ওই প্রেক্ষাপটেই পর্ষদের সঙ্গে জাতিসংঘের সম্পৃক্ততা সীমাবদ্ধ থাকবে। বিডি প্রতিদিন\/নাজিম","url":"https:\/\/www.bd-pratidin.com\/international-news\/2026\/01\/23\/1208228","date":1769150244000,"language":"bn","token_count":460,"source":"Bangladesh Pratidin"}
{"title":"রোহিতের রেকর্ডে নাম লেখালেন আইরিশ অধিনায়ক","body":"আন্তর্জাতিক টি-টোয়েন্টিতে সবচেয়ে বেশি ১৫৯ ম্যাচ খেলার বিশ্বরেকর্ডটি এতদিন দখলে ছিল এই ফরম্যাটে ভারতের বিশ্বকাপজয়ী অধিনায়ক রোহিত শর্মার। তবে বৃহস্পতিবার (২৯ জানুয়ারি) হার্ডহিটার এই ব্যাটসম্যানের রেকর্ড ভেঙে দিয়েছেন আইরিশ অধিনায়ক পল স্টার্লিং।দুবাই ইন্টারন্যাশনাল স্টেডিয়ামে আয়ারল্যান্ড ও সংযুক্ত আরব আমিরাতের প্রথম টি-টোয়েন্টি ম্যাচ অংশ নিয়ে রেকর্ডে নাম লেখান তিনি। সে ম্যাচেই সবচেয়ে বেশি টি-টোয়েন্টি খেলা ক্রিকেটারের তালিকায় শীর্ষে উঠে এসেছেন স্টার্লিং। ২০০৯ সালে অভিষেক হওয়া স্টার্লিং মোট ১৬০টি টি-টোয়েন্টি ম্যাচ খেলেছেন। ৩৫ বছর বয়সী এই ক্রিকেটার নবম বিশ্বকাপ খেলতে যাচ্ছেন। এর আগে তিনি ২০০৯, ২০১০, ২০১২, ২০১৪, ২০১৬, ২০২১, ২০২২ এবং ২০২৪ সালের বিশ্বকাপে আইরিশদের প্রতিনিধিত্ব করেছেন। ২০০৭ সালের প্রথম টি-টোয়েন্টি বিশ্বকাপে তিনি খেলেননি। এবারের বিশ্বকাপ খেললে তিনি রোহিত এবং বাংলাদেশের সাবেক অধিনায়ক সাকিব আল হাসানের পর তৃতীয় ক্রিকেটার হিসাবে নয়টি বিশ্বকাপ খেলার কীর্তি গড়বেন। টি-টোয়েন্টি আন্তর্জাতিকে স্টার্লিং এখন চতুর্থ সর্বোচ্চ রান সংগ্রাহক। ১৬০ ম্যাচে ২৬ দশমিক ৫৩ শতাংশ গড়ে তিনি ৩৮৭৪ রান করেছেন, যার মধ্যে একটি শতরান রয়েছে। রানের দিক থেকে কেবল বাবর আজম, রোহিত এবং বিরাট কোহলি তার ওপরে রয়েছেন। বিডি প্রতিদিন\/কামাল","url":"https:\/\/www.bd-pratidin.com\/sports\/2026\/01\/30\/1211125","date":1769780554000,"language":"bn","token_count":163,"source":"Bangladesh Pratidin"}
{"title":"ইরানের হাইপারসনিক ক্ষেপণাস্ত্রের আওতায় মার্কিন রণতরী, হুঁশিয়ারি তেহরানের","body":"ইরানের সেনাবাহিনীর মুখপাত্র ব্রিগেডিয়ার জেনারেল মোহাম্মদ আকরামি-নিয়া হুঁশিয়ারি দিয়ে বলেছেন, শত্রুপক্ষের যেকোনো শত্রুতামূলক পদক্ষেপ বা ভুল হিসাবের জবাব তাৎক্ষণিক ও বাস্তব সময়েই দেয়া হবে। তিনি স্পষ্ট করে বলেন, মার্কিন বিমানবাহী রণতরীগুলো ইরানের ক্ষেপণাস্ত্র, বিশেষ করে হাইপারসনিক ক্ষেপণাস্ত্রের সামনে ঝুঁকিপূর্ণ। বৃহস্পতিবার রাতে একটি টেলিভিশন অনুষ্ঠানে বক্তব্য দিতে গিয়ে আকরামি-নিয়া বলেন, শত্রুর পক্ষ থেকে কোনো বেপরোয়া বা অবিবেচক পদক্ষেপ নেয়া হলে ইরান সঙ্গে সঙ্গে প্রতিক্রিয়া জানাবে। তিনি পশ্চিম এশিয়ায় যুক্তরাষ্ট্রের দীর্ঘদিনের নীতির কথা তুলে ধরে বলেন, ১৯৭০-এর দশক থেকে এই অঞ্চলে ওয়াশিংটনের তিনটি মূল কৌশল ছিল- কমিউনিজম ঠেকানো, পশ্চিমা দেশগুলোর জন্য তেলের সরবরাহ নিশ্চিত করা এবং ইসরায়েলি শাসনব্যবস্থার নিরাপত্তা বজায় রাখা। তিনি আরও জানান, ১১ সেপ্টেম্বরের ঘটনার পর যুক্তরাষ্ট্রের আঞ্চলিক নীতিতে আংশিক পরিবর্তন আসে এবং পরবর্তীতে তা ২০২৬ সালের জাতীয় নিরাপত্তা কৌশলে অন্তর্ভুক্ত করা হয়। ওই নথিতে আমেরিকা মহাদেশে যুক্তরাষ্ট্রের উপস্থিতিকে অগ্রাধিকার দেয়া হলেও ইসরায়েলের নিরাপত্তা নিশ্চিত করার অঙ্গীকার বহাল রাখা হয়েছে বলে উল্লেখ করেন তিনি। ইরানের সেনাবাহিনীর এই মুখপাত্র বলেন, ইসলামি বিপ্লবের পর থেকে যুক্তরাষ্ট্র ইরানের বিরুদ্ধে নিষেধাজ্ঞা, সাংস্কৃতিক আগ্রাসন ও সর্বোচ্চ চাপ প্রয়োগের নীতি অনুসরণ করে আসছে, যা মূলত একটি সমন্বিত ‘হাইব্রিড যুদ্ধের’ অংশ। তিনি বলেন, শত্রুর সম্ভাব্য বিভিন্ন পরিস্থিতি মোকাবিলায় কার্যকর পরিকল্পনা প্রস্তুত রয়েছে এবং সামান্যতম হামলারও জবাব সঙ্গে সঙ্গে দেওয়া হবে। তিনি সতর্কবার্তা দিয়ে আরও বলেন, এই অঞ্চলে অবস্থিত মার্কিন সামরিক ঘাঁটিগুলো ইরানের ক্ষেপণাস্ত্র ও ড্রোনের আওতার মধ্যেই রয়েছে এবং কোনো সংঘাত শুরু হলে তা পুরো পশ্চিম এশিয়াজুড়ে বিস্তৃত হতে পারে। সূত্র : মেহের নিউজ। বিডি-প্রতিদিন\/শআ","url":"https:\/\/www.bd-pratidin.com\/international-news\/2026\/01\/30\/1211143","date":1769783495000,"language":"bn","token_count":228,"source":"Bangladesh Pratidin"}
{"title":"প্রার্থীর প্রতিনিধি থেকে খাবারও নিতে পারবে না পুলিশ : স্বরাষ্ট্র উপদেষ্টা","body":"আসন্ন ত্রয়োদশ জাতীয় সংসদ নির্বাচনে কোনো প্রার্থী বা এজেন্টের কাছে থেকে পুলিশ সদস্যরা কোনো ধরনের আর্থিক সুবিধা এবং দায়িত্ব পালনকালে কোনো প্রার্থীর প্রতিনিধির কাছ থেকে খাবারও নিতে পারবেন না বলে জানিয়েছেন স্বরাষ্ট্র উপদেষ্টা জাহাঙ্গীর আলম চৌধুরী। রবিবার সকালে রাজশাহীর সারদায় বাংলাদেশ পুলিশ একাডেমির প্যারেড গ্রাউন্ডে ৪১তম বিসিএস (পুলিশ) ব্যাচের শিক্ষানবিশ সহকারী পুলিশ সুপারদের (এএসপি) প্রশিক্ষণ সমাপনী কুচকাওয়াজে অভিবাদন গ্রহণ শেষে প্রধান অতিথির বক্তব্যে তিনি এসব কথা জানান। স্বরাষ্ট্র উপদেষ্টা বলেন, আসন্ন জাতীয় সংসদ নির্বাচনে দেড় লাখ পুলিশ সদস্য কাজ করবে। তারা পেশাদারিত্বের পরিচয় দিয়ে কাজ করলে বাংলাদেশের ইতিহাসে সবচেয়ে নিরপেক্ষ নির্বাচন হবে ত্রয়োদশ জাতীয় সংসদ নির্বাচন। তিনি আরও বলেন, বাংলাদেশের মানুষ এমন একটি পুলিশ বাহিনী প্রত্যাশা করে, যারা ভয় সৃষ্টি করে না বরং সেবা দেয়, সম্মান এবং ভদ্রতার সঙ্গে আচরণ করে। তিনি বলেন, দুর্নীতির রাষ্ট্রের সবচেয়ে বড় শত্রু। দুর্নীতি শুধু অর্থনীতিকে ক্ষতি করে না, এটি রাষ্ট্রের প্রতিষ্ঠানকেও ধ্বংস করে। রাষ্ট্রের ভিত্তিকে দুর্বল করে। পুলিশ সুপারদের উদ্দেশ্যে স্বরাষ্ট্র উপদেষ্টা বলেন, বেআইনি আদেশ ও স্বার্থন্বেষী এজেন্ডার পক্ষে কাজ করবেন না। সততা নৈতিকতা ও বিবেক হবে আপনাদের সবচেয়ে বড় পরিচয়। সাহস মানে শুধু বিপদের মুখে দাঁড়ানো নয়, সাহস মানে অন্যায়কে না বলা, জুলুমের বিরুদ্ধে অবস্থান নেয়া ও মজলুমের পক্ষে কাজ করা। অনুষ্ঠানে পুলিশের মহাপরিদর্শক (আইজিপি) বাহারুল আলম ও পুলিশ একাডেমির অধ্যক্ষ অতিরিক্ত আইজিপি তওফিক মাহবুব চৌধুরীসহ আমন্ত্রিত অতিথিরা উপস্থিত ছিলেন। কুচকাওয়াজে ৪১তম বিসিএস (পুলিশ) ব্যাচের ৮৭ জন, ২৮তম বিসিএসের একজন, ৩৫তম বিসিএসের তিনজন, ৩৬তম বিসিএসের একজন, ৩৭তম বিসিএসের দুইজন এবং ৪০তম বিসিএসের দুইজন প্রশিক্ষণার্থী অংশ নেন। বিডি-প্রতিদিন\/মাইনুল","url":"https:\/\/www.bd-pratidin.com\/national\/2026\/01\/18\/1206111","date":1768718492000,"language":"bn","token_count":234,"source":"Bangladesh Pratidin"}
{"title":"বিএনপির আরও ১১ নেতাকে দল থেকে বহিষ্কার","body":"দলীয় সিদ্ধান্ত অমান্য করে সংগঠন বিরোধী কর্মকাণ্ডে জড়িত থাকার অভিযোগে আরও ১১ নেতাকে প্রাথমিক সদস্য পদসহ সকল পর্যায়ের পদ থেকে বহিষ্কার করা হয়েছে। মঙ্গলবার বিএনপির জ্যেষ্ঠ যুগ্ম মহাসচিব রুহুল কবির রিজভী স্বাক্ষরিত এক বিজ্ঞপ্তিতে এ তথ্য জানানো হয়েছে। এতে বলা হয়েছে, দলীয় সিদ্ধান্ত অমান্য করে সংগঠন বিরোধী কর্মকাণ্ডে জড়িত থাকার জন্য ময়মনসিংহ দক্ষিণ জেলা বিএনপির সদস্য মো. মুসফিকুর রহমান, কেন্দ্রীয় কৃষকদলের সহ-সাংগঠনিক সম্পাদক সাদিকুর রহমান, গফরগাঁও উপজেলা বিএনপির যুগ্ম আহ্বায়ক মফিজুর রহমান খায়রুল ও মো. জালাল উদ্দীন; নড়াইল জেলাধীন সদর থানা বিএনপির সাধারণ সম্পাদক মো. মুজাহিদুল ইসলাম পলাশ, সদর পৌর বিএনপির সভাপতি মো. তেলায়েত হোসেন, লোহাগড়া উপজেলা বিএনপির সাধারণ সম্পাদক কাজী সুলতানুজ্জামান সেলিম, লোহাগড়া পৌর বিএনপির সভাপতি মিলু শরীফ, সাধারণ সম্পাদক মো. মশিয়ার রহমান সান্টু ও লোহাগড়া উপজেলা বিএনপির সভাপতি মো. আহাদুজ্জামান বাটুকে বিএনপির প্রাথমিক সদস্য পদসহ সকল পর্যায়ের পদ থেকে বহিষ্কার করা হয়েছে। পৃথক বিজ্ঞপ্তিতে বাগেরহাট জেলাধীন চিতলমারী উপজেলা বিএনপির সভাপতি মমিনুল হক টুলু বিশ্বাসকে বিএনপির প্রাথমিক সদস্য পদসহ সকল পর্যায়ের পদ থেকে বহিষ্কার করা হয়েছে।’ বিডি-প্রতিদিন\/বাজিত","url":"https:\/\/www.bd-pratidin.com\/current-politics\/2026\/01\/27\/1209873","date":1769507185000,"language":"bn","token_count":158,"source":"Bangladesh Pratidin"}
{"title":"প্রজাতন্ত্র দিবসে ভারতের জনগণকে জামায়াতের শুভেচ্ছা","body":"ভারতের ৭৭তম প্রজাতন্ত্র দিবস উপলক্ষে ভারতীয় জনগণের সুখ, সমৃদ্ধি ও কল্যাণ কামনা করেছে জামায়াতে ইসলামী। শনিবার সন্ধ্যায় ঢাকার রেডিসন ব্লু ওয়াটার গার্ডেনে ভারতীয় হাই কমিশন আয়োজিত অনুষ্ঠানে জামায়াতের পক্ষ থেকে এই শুভেচ্ছা জানানো হয়। দলটির এক সংবাদ বিজ্ঞপ্তিতে বলা হয়েছে, দলের সেক্রেটারি জেনারেল সাবেক এমপি মিয়া গোলাম পরওয়ার ও কেন্দ্রীয় নির্বাহী পরিষদ সদস্য মোবারক হোসাইন অনুষ্ঠানে উপস্থিত ছিলেন। ভারতীয় হাইকমিশনার প্রণয় ভার্মা ও তার স্ত্রী মানু ভার্মা জামায়াতের নেতাদের স্বাগত জানান। অনুষ্ঠানে বিভিন্ন দেশের রাষ্ট্রদূত, কূটনীতিক, রাজনৈতিক ব্যক্তিত্ব, অবসরপ্রাপ্ত সামরিক কর্মকর্তা, সরকারি উচ্চপদস্থ কর্মকর্তা ও সিভিল সোসাইটির গণ্যমান্য ব্যক্তিরা উপস্থিত ছিলেন। বিডি প্রতিদিন\/মুসা","url":"https:\/\/www.bd-pratidin.com\/current-politics\/2026\/01\/24\/1208822","date":1769275182000,"language":"bn","token_count":93,"source":"Bangladesh Pratidin"}
{"title":"মারা গেছেন অস্কার মনোনীত অভিনেত্রী স্যালি কার্কল্যান্ড","body":"অস্কার মনোনীত মার্কিন অভিনেত্রী স্যালি কার্কল্যান্ড মারা গেছেন। মঙ্গলবার (১১ নভেম্বর) ভোরে যুক্তরাষ্ট্রের ক্যালিফোর্নিয়ার পাম স্প্রিংসে তার মৃত্যু হয়। মৃত্যুকালে তার বয়স হয়েছিল ৮৩ বছর। তার প্রয়াণে শোক জানিয়েছেন হলিউডের সহকর্মীরা ও ভক্তরা। অভিনেত্রীর মুখপাত্র মাইকেল গ্রিন সংবাদমাধ্যমকে তার মৃত্যু সংবাদটি নিশ্চিত করেন। তিনি জানান, গত অক্টোবরে গোসল করার সময় পড়ে গিয়ে পাঁজর ও পায়ে আঘাত পান স্যালি। এরপর হাড়ের সংক্রমণ রক্তপ্রবাহে ছড়িয়ে পড়ে, যা তার শারীরিক অবস্থাকে আরও জটিল করে তোলে। পাশাপাশি তিনি স্মৃতিভ্রংশজনিত (ডিমেনশিয়া) সমস্যায়ও ভুগছিলেন। নিউইয়র্কে জন্ম নেওয়া স্যালি কার্কল্যান্ড অভিনয়জীবন শুরু করেন অফ–ব্রডওয়ে প্রোডাকশন ও অ্যাভান্ট–গার্ড থিয়েটারের মাধ্যমে। ১৯৮৪ সালে ‘ফেইটাল গেমস’ সিনেমায় প্রথমবার প্রধান চরিত্রে অভিনয় করেন তিনি। তবে তার ক্যারিয়ারের মোড় ঘুরে যায় ১৯৮৭ সালের ‘আনা’ চলচ্চিত্রের মাধ্যমে। এই ছবির জন্য তিনি অস্কারে সেরা অভিনেত্রীর মনোনয়ন পান এবং গোল্ডেন গ্লোব পুরস্কার জেতেন। ‘আনা’ ছাড়াও স্যালি কার্কল্যান্ড অভিনয় করেছেন ‘জেএফকে’, ‘ব্রুস অলমাইটি’, **‘হোপ ফর দ্য হলিডেজ’**সহ অসংখ্য চলচ্চিত্রে। পাশাপাশি তিনি টেলিভিশন সিরিজেও নিয়মিত অভিনয় করতেন। দীর্ঘ কর্মজীবনে স্যালি কার্কল্যান্ড হলিউডে ‘ঝলমলে স্বর্ণকেশী’ হিসেবে পরিচিত ছিলেন—তাঁর উজ্জ্বল উপস্থিতি ও বহুমাত্রিক অভিনয় তাঁকে আজও স্মরণীয় করে রেখেছে। বিডি-প্রতিদিন\/সুজন","url":"https:\/\/www.bd-pratidin.com\/entertainment\/2025\/11\/12\/1178873","date":1762943079000,"language":"bn","token_count":171,"source":"Bangladesh Pratidin"}
{"title":"শুটিং সেটে আহত জিৎ","body":"ওপার বাংলার জনপ্রিয় অভিনেতা জিৎ শুটিং সেটে আহত হয়েছেন। পরিচালক পথিকৃৎ বসু পরিচালিত নতুন সিনেমা কেউ বলে বিপ্লবী, কেউ বলে ডাকাত- এর শুটিং চলাকালেই এই অনাকাঙ্ক্ষিত ঘটনা ঘটে। বর্তমানে সিনেমাটির শুটিং স্থগিত রাখা হয়েছে। ভারতীয় গণমাধ্যমের এক প্রতিবেদনে জানা যায়, ছবির একটি গুরুত্বপূর্ণ দৃশ্যের শুটিং চলাকালেই জিৎ আঘাত পান। পুরো সপ্তাহজুড়েই শুটিংয়ের শিডিউল ছিল। তবে অভিনেতার শারীরিক অবস্থার কথা বিবেচনা করে সব কাজ আপাতত পিছিয়ে দেওয়ার সিদ্ধান্ত নেওয়া হয়েছে বলে ধারণা করা হচ্ছে। দুর্ঘটনাটি কীভাবে ঘটেছে, সে বিষয়ে এখনো বিস্তারিত তথ্য জানা যায়নি। পরিচালক পথিকৃৎ বসু জানিয়েছেন, জিতের সুস্থতার ওপরই শুটিং শুরুর নতুন দিনক্ষণ নির্ভর করবে। তাই কবে আবার ক্যামেরার সামনে ফিরবেন অভিনেতা, সে বিষয়ে এখনই নিশ্চিত করে কিছু বলা যাচ্ছে না। এই ছবিতে জিৎ অভিনয় করছেন ঐতিহাসিক চরিত্র অনন্ত সিংহ-এর ভূমিকায়। অ্যাকশনধর্মী এই সিনেমায় উঠে আসবে ব্রিটিশবিরোধী আন্দোলনের উত্তাল সময়ের গল্প। ১৯০৩ সালে চট্টগ্রামে জন্ম নেওয়া অনন্ত সিংহ ছিলেন মাস্টারদা সূর্য সেন এর ঘনিষ্ঠ সহযোগী এবং চট্টগ্রাম অস্ত্রাগার লুণ্ঠনের অন্যতম নায়ক। জীবনের শেষ পর্যায়ে অনন্ত সিংহ নকশালপন্থী রাজনীতিতে যুক্ত হন। সাধারণ মানুষের ত্রাতা হিসেবে ব্যাংক ডাকাতির মতো চাঞ্চল্যকর ঘটনার সঙ্গেও তার নাম জড়িয়ে আছে। ইতিহাসের এই বর্ণাঢ্য ও বিতর্কিত চরিত্রকে পর্দায় জীবন্ত করে তুলতে গিয়েই শুটিং সেটে দুর্ঘটনার শিকার হলেন জনপ্রিয় এই অভিনেতা। বিডি-প্রতিদিন\/তানিয়া","url":"https:\/\/www.bd-pratidin.com\/entertainment\/2025\/12\/17\/1193073","date":1765961113000,"language":"bn","token_count":195,"source":"Bangladesh Pratidin"}
{"title":"লজ্জায় বারণ আলিয়ার","body":"করণ জোহরের ‘স্টুডেন্ট অব দ্য ইয়ার’ এখন বলিউডের ‘কুইন’। দ্বিতীয় ছবি হাইওয়ে থেকেই নিজের জাত চিনিয়েছেন আলিয়া ভাট। এক দশকের ক্যারিয়ারে একের পর এক ভিন্ন স্বাদের সিনেমায় অভিনয় করে যেমন তাক লাগিয়ে দিয়েছেন, তেমনি প্রযোজক হিসেবেও ছক্কা হাঁকাচ্ছেন। এবার নতুন বছরে নতুন চমক নিয়ে হাজির কাপুরদের ‘গ্লোবাল’ বউমা। বর্তমান প্রজন্মের ‘লাভ-সেক্স-ধোঁকা’ নিয়ে নতুন সিনেমা তৈরি করতে চলেছেন নিজস্ব প্রযোজনা সংস্থা এটারনাল সানশাইনের ব্যানারে। শুক্রবার এ নতুন সিনেমার ঘোষণা দিলেন আলিয়া ভাট। এ অভিনেত্রী-প্রযোজক বলেন, ‘রোমান্সে এত লজ্জার কিছু নেই।’ আর আলিয়ার এহেন মন্তব্যেই ছবির নামের ইঙ্গিত। জানা গেল, আলিয়া প্রযোজিত এ সিনেমার নাম ‘ডোন্ট বি শাই’। যে ছবির পরিচালক এবং গল্পকার শ্রীতি মুখোপাধ্যায়। পর্দার ‘গাঙ্গুবাঈ’ জানালেন, কিশোর বয়সি এক তরুণীকে নিয়ে আবর্তিত হয়েছে এ ছবির গল্প। যে মনে করে, তার জীবন একেবারে ‘পিকচার পারফেক্ট’। কিন্তু আচমকাই এক অপ্রত্যাশিত ঘটনা বদলে দেয় তার জীবনের মোড়। কী হয় তারপর? আলিয়া বলেন, ‘জানতে হলে চোখ রাখতে হবে অ্যামাজন প্রাইম ভিডিওর পর্দায়। কারণ বয়ঃসন্ধিকালের শরীরী প্রেম, রোমান্স, বিরহ মুখরোচক সব উপকরণে ঠাসা এই সিনেমা।’ ছবির অন্যতম প্রযোজক আলিয়ার বোন শাহিন ভাট।","url":"https:\/\/www.bd-pratidin.com\/entertainment-news\/2026\/02\/01\/1211623","date":1769882400000,"language":"bn","token_count":167,"source":"Bangladesh Pratidin"}
{"title":"দেশজুড়ে বাড়ছে তাপমাত্রা","body":"দেশজুড়ে আজ মঙ্গলবার আকাশ অস্থায়ীভাবে আংশিক মেঘলা থাকলেও রাতের তাপমাত্রা সামান্য বাড়তে পারে এবং দিনের তাপমাত্রা প্রায় অপরিবর্তিত থাকতে পারে বলে জানিয়েছে আবহাওয়া অধিদপ্তর। সোমবার (২ ফেব্রুয়ারি) সন্ধ্যা ৬টা থেকে পরবর্তী ১২০ ঘণ্টার আবহাওয়ার পূর্বাভাসে এ তথ্য জানানো হয়। বুলেটিনে বলা হয়, সারা দেশের আবহাওয়া শুষ্ক থাকতে পারে। ভোরের দিকে দেশের নদী অববাহিকার কোথাও কোথাও হালকা থেকে মাঝারি ধরনের কুয়াশা পড়তে পারে। গত ২৪ ঘণ্টায় দেশে সর্বনিম্ন তাপমাত্র ছিল খুলনার চুয়াডাঙ্গায় ১০ ডিগ্রি সেলসিয়াস এবং সর্বোচ্চ তাপমাত্রা রেকর্ড করা হয়েছে টেকনাফে ৩২ ডিগ্রি সেলসিয়াস। বর্ধিত পাঁচ দিনের আবহাওয়ার পর্যালোচনায় এ সময়ের শেষের দিকে রাত ও দিনের তাপমাত্রা সামান্য বাড়তে পারে। উপমহাদেশীয় উচ্চচাপ বলয়ের বর্ধিতাংশ পশ্চিমবঙ্গ এবং তৎসংলগ্ন এলাকায় অবস্থান করছে। মৌসুমের স্বাভাবিক লঘুচাপ দক্ষিণ বঙ্গোপসাগরে অবস্থান করছে, এর একটি বর্ধিতাংশ উত্তরপূর্ব বঙ্গোপসাগর পর্যন্ত বিস্তৃত রয়েছে। বিডি-প্রতিদিন\/সালাহ উদ্দীন","url":"https:\/\/www.bd-pratidin.com\/national\/2026\/02\/03\/1212597","date":1770086502000,"language":"bn","token_count":127,"source":"Bangladesh Pratidin"}
{"title":"ভেনেজুয়েলায় রাজনৈতিক বন্দিদের সাধারণ ক্ষমা","body":"ভেনেজুয়েলার চলমান রাজনৈতিক অস্থিরতা নিরসন ও জাতীয় ঐক্য প্রতিষ্ঠার লক্ষ্যে সাধারণ ক্ষমা আইন ঘোষণার উদ্যোগ নিয়েছেন দেশটির অন্তর্বর্তী প্রেসিডেন্ট ডেলসি রদ্রিগেজ। শুক্রবার স্থানীয় টেলিভিশনে দেওয়া এক ভাষণে তিনি জানান, ১৯৯৯ সাল থেকে বর্তমান সময় পর্যন্ত রাজনৈতিক সহিংসতার সঙ্গে জড়িত বা এর শিকার ব্যক্তিরা এ সাধারণ ক্ষমার আওতায় মুক্তি পাবেন। চলতি মাসের শুরুতে যুক্তরাষ্ট্রের সামরিক বাহিনীর হাতে প্রেসিডেন্ট নিকোলাস মাদুরো ও তাঁর স্ত্রী আটক হওয়ার পর রদ্রিগেজ সরকারের নেওয়া সংস্কারমূলক পদক্ষেপগুলোর মধ্যে এটিকে সবচেয়ে বড় উদ্যোগ হিসেবে দেখা হচ্ছে। ভাষণে তিনি বলেন, রাজনৈতিক সংঘাত ও চরমপন্থা সমাজে গভীর ক্ষত তৈরি করেছে, যা নিরাময় করতেই এই আইন প্রণয়নের উদ্যোগ। তিনি ভেনেজুয়েলার ন্যাশনাল অ্যাসেম্বলিকে দ্রুত বিলটি পাসের আহ্বান জানান। সাধারণ ক্ষমার পাশাপাশি তিনি কারাকাসের কুখ্যাত ‘এল হেলিকয়েড’ কারাগার বন্ধের ঘোষণা দেন। দীর্ঘদিন ধরে নির্যাতন ও মানবাধিকার লঙ্ঘনের অভিযোগে আলোচিত এই কারাগারটিকে ধ্বংস না করে ক্রীড়া, সামাজিক ও সাংস্কৃতিক কেন্দ্রে রূপান্তরের পরিকল্পনার কথাও জানান তিনি। মানবাধিকার সংস্থা ফোরো পেনাল জানিয়েছে, বর্তমানে ভেনেজুয়েলার বিভিন্ন কারাগারে ৭১১ জন রাজনৈতিক বন্দি রয়েছেন। -আল জাজিরা","url":"https:\/\/www.bd-pratidin.com\/international\/2026\/02\/01\/1211712","date":1769882400000,"language":"bn","token_count":157,"source":"Bangladesh Pratidin"}
{"title":"দক্ষিণ এশিয়ায় উচ্চশিক্ষার রূপান্তরে ‘ঢাকা ঘোষণা’ গৃহীত","body":"দক্ষিণ এশিয়ায় একটি স্থিতিশীল, অন্তর্ভুক্তিমূলক, উদ্ভাবনী ও বৈশ্বিকভাবে গ্রহণযোগ্য উচ্চশিক্ষা ব্যবস্থা গড়ে তোলার লক্ষ্যে আটটি কৌশলগত অঙ্গীকার নিয়ে গৃহীত হয়েছে ‘ঢাকা ঘোষণা’। ইউজিসি’র সচিব ড. মো. ফখরুল ইসলাম এ তথ্য জানান। এক বিজ্ঞপ্তিতে ইউজিসি জানিয়েছে, গতকাল রাজধানীর একটি হোটেলে ‘দক্ষিণ এশীয় আঞ্চলিক উচ্চশিক্ষার বর্তমান অবস্থা ও ভবিষ্যৎ দিকনির্দেশনা’— শীর্ষক চার দিনব্যাপী আন্তর্জাতিক সম্মেলনের সমাপনী দিনে সর্বসম্মতিক্রমে এই ঘোষণা গৃহীত হয়। বাংলাদেশ বিশ্ববিদ্যালয় মঞ্জুরি কমিশনের (ইউজিসি) সদস্য প্রফেসর ড. মোহাম্মদ তানজীমউদ্দিন খান সম্মেলনের অংশগ্রহণকারীদের সামনে এই ঘোষণা পত্র পাঠ করেন। উচ্চশিক্ষার অর্থবহ ও টেকসই পরিবর্তনের জন্য ধারাবাহিক রাজনৈতিক অঙ্গীকার, শক্তিশালী প্রাতিষ্ঠানিক নেতৃত্ব ও আঞ্চলিক সহযোগিতাকে এই ঘোষণায় অপরিহার্য উপাদান হিসেবে চিহ্নিত করা হয়েছে। আটটি কৌশলগত ক্ষেত্রে অঙ্গীকার : সম্মেলনে ঢাকা ঘোষণায় উচ্চশিক্ষার ভবিষ্যৎ উন্নয়নে আটটি বিশেষ দিকের ওপর গুরুত্বারোপ করা হয়েছে। এর মধ্যে উল্লেখযোগ্য হলো— ১. প্রাতিষ্ঠানিক স্বায়ত্তশাসন, স্বচ্ছতা ও জবাবদিহিমূলক শাসনব্যবস্থা নিশ্চিত করা। ২. নারী ও প্রান্তিক জনগোষ্ঠীর জন্য ন্যায্য ও সাশ্রয়ী উচ্চশিক্ষা নিশ্চিতকরণ। ৩. গবেষণা সক্ষমতা বৃদ্ধি এবং শিল্প-একাডেমিয়া অংশীদারত্ব জোরদার। ৪. শ্রমবাজারের চাহিদা অনুযায়ী পাঠ্যক্রম প্রণয়ন ও স্নাতকদের কর্মসংস্থান যোগ্যতা বৃদ্ধি। ৫. ডিজিটাল রূপান্তর এবং কৃত্রিম বুদ্ধিমত্তার (এআই) নৈতিক ও দায়িত্বশীল ব্যবহার। ৬. জলবায়ু পরিবর্তন ও টেকসই উন্নয়নকে শিক্ষাদান ও গবেষণার মূলধারায় সম্পৃক্ত করা। ৭. শিক্ষার্থী ও শিক্ষক বিনিময়সহ আঞ্চলিক নেটওয়ার্কিং বৃদ্ধি। ৮. জনআস্থা বৃদ্ধিতে সুশীল সমাজ, শিল্পখাত ও গণমাধ্যমকে সম্পৃক্ত করা। আঞ্চলিক সহযোগিতা ও সার্ক প্ল্যাটফর্ম : ঘোষণায় দক্ষিণ এশীয় অঞ্চলে শান্তি ও পারস্পরিক আস্থা বৃদ্ধিতে উচ্চশিক্ষাকে একটি কৌশলগত খাত হিসেবে স্বীকৃতি দেওয়া হয়েছে। আঞ্চলিক সহযোগিতা আরও জোরদার করতে ‘সার্ক প্ল্যাটফর্ম’ পুনরুজ্জীবনের আহ্বান জানানো হয়। সম্মেলনের সিদ্ধান্ত অনুযায়ী, আঞ্চলিক নেটওয়ার্ক শক্তিশালী করতে এই ধরনের সংলাপ নিয়মিত আয়োজন করা হবে এবং পরবর্তী সম্মেলন মালদ্বীপে অনুষ্ঠিত হবে। সম্মেলনের সমাপনী অধিবেশনে ইউজিসি চেয়ারম্যান প্রফেসর ড. এসএমএ ফায়েজ, কমিশনের সদস্য প্রফেসর ড. মোহাম্মদ আনোয়ার হোসেন, প্রফেসর ড. মো. সাইদুর রহমান, প্রফেসর ড. মাছুমা হাবিব ও প্রফেসর ড. আইয়ুব ইসলাম উপস্থিত ছিলেন। এছাড়া পাকিস্তান হায়ার এডুকেশন কমিশনের নির্বাহী পরিচালক প্রফেসর ড. জিয়া উল হক, শ্রীলঙ্কা ইউনিভার্সিটি গ্রান্টস কমিশনের ভাইস চেয়ারম্যান সিনিয়র প্রফেসর কে এল ওয়াসান্থা কুমারা, মালদ্বীপ কোয়ালিফিকেশন্স অথরিটির প্রধান নির্বাহী কর্মকর্তা মারিয়াম ফিজানা রাশীদ, নেপাল ইউজিসি’র সদস্য সচিব প্রফেসর ড. জ্ঞান বাহাদুর থাপা, পাকিস্তানের এসএবিএস বিশ্ববিদ্যালয়ের উপাচার্য\/কমিশন মেম্বার প্রফেসর ড. আরবেলা ভুট্টো, বিশ্ব ব্যাংকের সিনিয়র এডুকেশন স্পেশালিস্ট ও টাস্ক টিম লিডার টি এম আসাদুজ্জামান উপস্থিত ছিলেন। এর বাইরে হিটের প্রকল্প পরিচালক প্রফেসর ড. আসাদুজ্জামানসহ দক্ষিণ এশিয়ার বিভিন্ন দেশ থেকে আগত উচ্চশিক্ষার নীতিনির্ধারক, নিয়ন্ত্রক সংস্থা, আন্তর্জাতিক সংস্থা, উন্নয়ন সহযোগী, শিক্ষাবিদ ও গবেষকরা সম্মেলনে উপস্থিত ছিলেন। উল্লেখ্য, বাংলাদেশ সরকার ও বিশ্বব্যাংকের অর্থায়নে ইউজিসি কর্তৃক বাস্তবায়নাধীন ‘হায়ার এডুকেশন এক্সিলারেশন অ্যান্ড ট্রান্সফরমেশন’ (হিট) প্রকল্পের আওতায় চার দিনব্যাপী এই সম্মেলনের আয়োজন করা হয়। এই ‘ঢাকা ঘোষণা’ দক্ষিণ এশিয়ায় উচ্চশিক্ষার ভবিষ্যৎ রূপান্তরের ক্ষেত্রে একটি অভিন্ন রোডম্যাপ হিসেবে কাজ করবে বলে অংশগ্রহণকারীরা জানিয়েছেন। বিডি প্রতিদিন\/জুনাইদ","url":"https:\/\/www.bd-pratidin.com\/national\/2026\/01\/16\/1205462","date":1768572816000,"language":"bn","token_count":427,"source":"Bangladesh Pratidin"}
{"title":"মামলা নিয়ে মুখ খুললেন মেহজাবীন","body":"অভিনেত্রী মেহজাবীন চৌধুরী ও তার ছোট ভাই আলিসান চৌধুরী হুমকি ও ভয়ভীতি দেখানোর অভিযোগে দায়ের করা এক মামলায় আদালতে আত্মসমর্পণ করে জামিন পেয়েছেন। রবিবার (১৬ নভেম্বর) সন্ধ্যায় ঢাকার নির্বাহী ম্যাজিস্ট্রেট আফরোজা হক তানিয়ার আদালতে তারা আত্মসমর্পণ করে জামিন প্রার্থনা করলে আদালত তা মঞ্জুর করেন। এই মামলার বিষয়ে মেহজাবীন নিজেই ফেসবুকে বিস্তারিত ‘অফিসিয়াল বিবৃতি’ দিয়েছেন। সেখানে তিনি জানিয়েছেন, ২০২৫ সালের মার্চে একজন অজানা ব্যক্তি তার এবং তার ১৯ বছর বয়সী ভাইয়ের বিরুদ্ধে মামলা দায়ের করেছেন। তবে গত নয় মাসে তিনি কোনো তথ্য পাননি। অভিযোগকারী ব্যক্তি পুলিশকে তার সঠিক ফোন নম্বর, ঠিকানা বা যাচাইকৃত তথ্যও দেননি। মেহজাবীন তার ফেসবুক পোস্টে লিখেছেন, অভিযোগকারী দাবি করেছেন ২০১৬ সাল থেকে তিনি তার সঙ্গে ব্যবসা করছিলেন। কিন্তু— তিনি আরও উল্লেখ করেছেন, ১১ ফেব্রুয়ারি ঘটে যাওয়ার দাবি করা ঘটনার কোনো প্রমাণ নেই। অভিযোগকারী রেস্টুরেন্ট বা আশেপাশের রাস্তার সিসিটিভি ফুটেজ, কোনো সাক্ষী দেখাতে পারেননি। মেহজাবীন বলেছেন, “গত নয় মাসে আমি কোনো নোটিশ পাইনি। যদি পাইতাম, আমি আইনি ব্যবস্থা নিয়ে ফেলতাম।” মেহজাবীন জানিয়েছেন, আইনের প্রতি শ্রদ্ধা রেখেই জামিন নিয়েছেন। তিনি বিশ্বাস করেন, “প্রমাণ ছাড়া দায়ের করা কোনো মামলা কখনো সত্য হয় না। সত্য খুব দ্রুত আদালতে পরিষ্কার হয়ে যাবে।” তিনি সকলের প্রতি অনুরোধ করেছেন—দয়া করে সহানুভূতিশীল হোন, মানবিক হোন, এবং কাউকে না জেনে মিডিয়া ট্রায়াল শুরু করবেন না। তিনি লেখেন, “গত ১৫ বছর ধরে আমি আমার কাজ, আমার পেশা এবং দর্শকদের জন্য যে পরিশ্রম ও নিষ্ঠা দেখিয়েছি, সেই পরিশ্রমের পরও আজ আমাকে এসব ব্যাখ্যা করতে হচ্ছে। এটাই সবচেয়ে দুঃখজনক।” বিডি প্রতিদিন\/আশিক","url":"https:\/\/www.bd-pratidin.com\/entertainment\/2025\/11\/17\/1180767","date":1763360818000,"language":"bn","token_count":232,"source":"Bangladesh Pratidin"}
{"title":"আলোচনার জন্য জেলেনস্কিকে ফের মস্কোতে আমন্ত্রণ","body":"শান্তি আলোচনার জন্য মস্কো যেতে ইউক্রেনের প্রেসিডেন্ট ভলোদিমির জেলেনস্কিকে রাশিয়া ফের আমন্ত্রণ জানিয়েছে বলে নিশ্চিত করেছে ক্রেমলিন। তবে মস্কো এখন পর্যন্ত ওই আমন্ত্রণের ব্যাপারে জেলেনস্কির কাছ থেকে কোনো উত্তর পায়নি, বৃহস্পতিবার ক্রেমলিনের মুখপাত্র দিমিত্রি পেসকভ এমনটা বলেছেন বলে রুশ সংবাদমাধ্যম ইন্টারফ্যাক্সের বরাত দিয়ে জানিয়েছে বার্তা সংস্থা রয়টার্স। ইউক্রেনে প্রায় চার বছর ধরে চলা যুদ্ধের অবসানে একটি চুক্তিতে পৌঁছাতে যুক্তরাষ্ট্র নেতৃত্বাধীন উদ্যোগের মধ্যে ক্রেমলিন ইউক্রেনের প্রেসিডেন্টকে আমন্ত্রণ জানানোর এ খবর দিল। গত বছর এমনই এক আমন্ত্রণ জেলেনস্কি প্রত্যাখ্যান করেছিলেন। বলেছিলেন, তিনি এমন দেশের রাজধানীতে যেতে পারেন না, যে দেশ প্রতিদিনই তার দেশে ক্ষেপণাস্ত্র মারছে। তিনি উল্টো রুশ প্রেসিডেন্ট ভøাদিমির পুতিনকেই ইউক্রেনে নামতে বলেছিলেন। দুই দেশ সম্প্রতি আরও এক দফা যুদ্ধক্ষেত্রে মৃতদের দেহ বিনিময় করেছে। জেলেনস্কিকে আমন্ত্রণ জানানোর প্রসঙ্গে ক্রেমলিনের বক্তব্যের কয়েক ঘণ্টা আগেই মার্কিন প্রেসিডেন্ট ডোনাল্ড ট্রাম্প বলেছেন, শীতের মধ্যে ইউক্রেনে রাশিয়া এক সপ্তাহ হামলা চালাবে না বলে পুতিন তাকে কথা দিয়েছেন। এরপরই কিয়েভ ও মস্কো একে অপরের বিদ্যুৎ অবকাঠামোতে হামলা চালাবে না এমন সমঝোতার গুঞ্জন ছড়িয়ে পড়ে, তবে ক্রেমলিন এসব বিষয়ে মন্তব্য করতে রাজি হয়নি। দিনকয়েক আগে আবুধাবিতে ওয়াশিংটনের মধ্যস্থতায় হওয়া শান্তি আলোচনা যুদ্ধ বন্ধের চুক্তিতে পৌঁছাতে নতুন গতি সঞ্চার করলেও রাশিয়া ও ইউক্রেনের মধ্যে অনেক গুরুত্বপূর্ণ বিষয়ে মতবিরোধ এখনো রয়েই গেছে। -রয়টার্স যে কারণে দুই পক্ষের মধ্যে তুমুল লড়াই অব্যাহত আছে। এদিকে তীব্র শীতের মধ্যে রাশিয়ার ক্ষেপণাস্ত্র হামলায় বিদ্যুৎ অবকাঠামোর ব্যাপক ক্ষয়ক্ষতি হওয়ায় ইউক্রেনকে তার নাগরিকদের ঠান্ডার বিপর্যয় থেকে বাঁচাতেও লড়তে হচ্ছে। শনিবার অনামা এক মার্কিন কর্মকর্তা এক্সিওসকে বলেছেন, আবুধাবিতে ত্রিপক্ষীয় আলোচনার পর পুতিন ও জেলেনস্কির মধ্যে বৈঠকের ‘প্রবল সম্ভাবনা’ সৃষ্টি হয়েছে। রুশ ও ইউক্রেনীয় প্রতিনিধি দলের মধ্যে রবিবার আবুধাবিতে আরেক দফা বৈঠক হওয়ার কথা রয়েছে। দ্বিতীয় বিশ্বযুদ্ধের পর ইউরোপে হওয়া সবচেয়ে বড় সংঘাত থামাতে যুক্তরাষ্ট্র ব্যাপক উদ্যোগী হলেও মস্কো ও কিয়েভের মধ্যে ভূখণ্ড, যুদ্ধপরবর্তী ইউক্রেনে আন্তর্জাতিক শান্তিরক্ষী মোতায়েন ও রাশিয়ার নিয়ন্ত্রণে থাকা ঝাপোরিঝঝিয়া পারমাণবিক বিদ্যুৎ কেন্দ্রের ভবিষ্যৎসহ নানান বিষয়ে যে মতবিরোধ রয়েছে, তার নিষ্পত্তি হয়নি। এখন পুতিন ও জেলেনস্কির মধ্যে কোনো বৈঠক হতে হলে তা অবশ্যই ভালোভাবে প্রস্তুতি নিয়েই হতে হবে, যেখানে ফলাফল পাওয়া যাবে, বুধবার এমনটাই বলেছেন ক্রেমলিনের পররাষ্ট্র নীতি বিষয়ক উপদেষ্টা ইউরি উষাকভ। জেলেনস্কি মস্কো গেলে তাকে পূর্ণাঙ্গ নিরাপত্তা দেওয়া হবে বলেও নিশ্চিত করেন তিনি। একইদিন মার্কিন পররাষ্ট্রমন্ত্রী মার্কো রুবিও বলেছেন, কিয়েভ ও মস্কোর মধ্যে যেসব বিষয়ে মতভিন্নতা রয়েছে তার মধ্যে অন্যতম ?গুরুত্বপূর্ণ হচ্ছে কোন ভূখণ্ড কে পাবে তা; এর সমাধান করা ‘খুবই কষ্টসাধ্য’। রাশিয়া চায় দোনেৎস্ক অঞ্চলের যে ২০% এলাকা এখনো কিয়েভের নিয়ন্ত্রণে আছে, ইউক্রেনের সেনারা তা ছেড়ে যাক। অন্যদিকে কিয়েভ বলছে, রাশিয়া যা যুদ্ধক্ষেত্রে জিততে পারেনি, তা তাদের উপহার দিতে চায় না তারা। দনবাসের ওই অংশকে কাজে লাগিয়ে রুশ বাহিনী ভবিষ্যতে ইউক্রেনের আরও ভিতরে ঢুকে যাওয়ার সুযোগ পাবে বলেও তাদের আশঙ্কা। বৃহস্পতিবার উষাকভ বলেছেন, আলোচনার টেবিলে থাকা ‘ইস্যুগুলোর মধ্যে কেবল ভূখণ্ড সংক্রান্ত ইস্যুই একমাত্র গুরুত্বপূর্ণ’ বলে তিনি মনে করেন না। কোনো শান্তি চুক্তি হলে তার আওতায় যুক্তরাষ্ট্র যদি ইউক্রেনকে কোনো নিরাপত্তা নিশ্চয়তা দেয়ও তার কার্যকারিতা নিয়ে সন্দেহ প্রকাশ করেছেন রুশ পররাষ্ট্রমন্ত্রী সের্গেই ল্যাভরভ। তিনি বলেছেন, ইউক্রেনের এখনকার রাজনৈতিক নেতৃত্বকে ক্ষমতায় রাখার উদ্দেশ্যেই যদি ওই নিরাপত্তা নিশ্চয়তা হয়, তাহলে তা দীর্ঘস্থায়ী শান্তি আনতে পারবে কিনা তা নিয়ে তিনি সন্দিহান। এদিকে চেচনিয়ার নেতা রমজান কাদিরভ চান, আলোচনা বাদ দিয়ে মস্কো যুদ্ধই চালিয়ে যাক, তার মাধ্যমেই কিয়েভের সঙ্গে দ্বন্দ্বের চূড়ান্ত সমাধান আসবে। -রয়টার্স","url":"https:\/\/www.bd-pratidin.com\/international\/2026\/01\/31\/1211301","date":1769796000000,"language":"bn","token_count":506,"source":"Bangladesh Pratidin"}
{"title":"নির্বাচন উপলক্ষে দেশের স্বাস্থ্য খাতে সর্বোচ্চ সতর্কতা জারি","body":"আসন্ন জাতীয় সংসদ নির্বাচন উপলক্ষে দেশের স্বাস্থ্য খাতে সর্বোচ্চ সতর্কতা জারি করেছে স্বাস্থ্য অধিদপ্তর। আগামী ১০ থেকে ১৫ ফেব্রুয়ারি পর্যন্ত টানা ছয় দিন নির্বাচনকালীন সময় হিসেবে ধরে দেশের সরকারি ও বেসরকারি সব স্বাস্থ্যসেবা প্রতিষ্ঠানকে জরুরি প্রস্তুতির আওতায় আনা হয়েছে। এসময় ইউনিয়ন পর্যায় পর্যন্ত মেডিকেল টিম গঠন, সার্বক্ষণিক অ্যাম্বুলেন্স প্রস্তুত রাখা, জরুরি বিভাগ ও ২৪ ঘণ্টার কন্ট্রোল রুম চালু রাখার নির্দেশ দেয়া হয়েছে। স্বাস্থ্য অধিদপ্তরের হাসপাতাল ও ক্লিনিক শাখার পরিচালক ডা. আবু হোসেন মো. মঈনুল আহসান স্বাক্ষরিত সারাদেশের সব হাসপাতালগুলোতে পাঠানো এক জরুরি নির্দেশনায় এসব তথ্য জানানো হয়েছে। নির্দেশনায় বলা হয়েছে, ১০ ফেব্রুয়ারি থেকে ১৫ ফেব্রুয়ারি পর্যন্ত দেশের সব স্বাস্থ্যসেবা প্রতিষ্ঠানকে বিশেষ সতর্ক অবস্থায় থাকতে হবে এবং চিকিৎসা সেবায় কোনো ধরনের শৈথিল্য দেখানো যাবে না। নির্বাচনকালীন সময়ে প্রতিটি সিটি কর্পোরেশনে ৬টি করে মেডিকেল টিম গঠন করতে হবে। বিভাগীয় পর্যায়ে থাকবে ৪টি, জেলা পর্যায়ে ৩টি, উপজেলা পর্যায়ে ২টি এবং ইউনিয়ন পর্যায়ে অন্তত ১টি মেডিকেল টিম। সংশ্লিষ্ট প্রতিষ্ঠান প্রধান বা স্বাস্থ্য প্রশাসক জনবলের প্রাপ্যতা ও প্রয়োজন অনুযায়ী এসব টিমের সদস্য নির্ধারণ করবেন। স্বাস্থ্য অধিদপ্তর আরও জানিয়েছে, নির্বাচনকে কেন্দ্র করে জরুরি বিভাগে রোগীর চাপ বাড়তে পারে- এই বিবেচনায় প্রয়োজনে অতিরিক্ত জনবল নিয়োগ দিতে হবে। একই সঙ্গে সব সরকারি ও বেসরকারি স্বাস্থ্য প্রতিষ্ঠানে সার্বক্ষণিক অ্যাম্বুলেন্স প্রস্তুত রাখার নির্দেশ দেয়া হয়েছে, যাতে জরুরি পরিস্থিতিতে দ্রুত রোগী পরিবহন নিশ্চিত করা যায়। নির্দেশনায় আরও বলা হয়েছে, নির্বাচনকালীন সময়ে প্রতিটি স্বাস্থ্য প্রতিষ্ঠানের প্রধানকে কর্মস্থলে উপস্থিত থাকতে হবে। কোনো কারণে প্রতিষ্ঠান প্রধান ছুটিতে থাকলে যোগ্য ব্যক্তিকে দায়িত্ব প্রদান করতে হবে এবং তার নাম, পদবি ও মোবাইল নম্বর স্বাস্থ্য অধিদপ্তরকে অবহিত করতে হবে। বেসরকারি হাসপাতাল ও ক্লিনিকগুলোর জন্য আলাদা করে নির্দেশনা দেয়া হয়েছে। এসব প্রতিষ্ঠানে চিকিৎসকের সার্বক্ষণিক উপস্থিতি নিশ্চিত করে জরুরি বিভাগ চালু রাখতে হবে। কোনো রোগী রেফার করার প্রয়োজন হলে আগে অবশ্যই প্রয়োজনীয় প্রাথমিক চিকিৎসা দিতে হবে এবং যথাযথ কাউন্সেলিংয়ের মাধ্যমে রেফার করতে হবে। পাশাপাশি সরকারি স্বাস্থ্যসেবা কর্তৃপক্ষের সঙ্গে সমন্বয় করে প্রয়োজনে লজিস্টিক, অ্যাম্বুলেন্স ও জনবল সহায়তা দেয়ার নির্দেশ দেয়া হয়েছে। নির্দেশনায় আরও বলা হয়েছে, নির্বাচনকালীন সময়ে কোনো স্বাস্থ্যসেবা প্রতিষ্ঠান টানা ৭২ ঘণ্টার বেশি বন্ধ রাখা যাবে না। জরুরি বিভাগ, ভর্তি বিভাগ, ল্যাব, ক্যাথল্যাব, ডায়ালাইসিস সেন্টার, সিটি স্ক্যান ও এমআরআই সেন্টার যথারীতি খোলা রাখতে হবে। এ ছাড়া বিভাগীয় স্বাস্থ্য কার্যালয় ও সিভিল সার্জন অফিসে ২৪ ঘণ্টা কন্ট্রোল রুম চালু রাখার নির্দেশ দওয়া হয়েছে, যাতে জরুরি পরিস্থিতিতে দ্রুত সমন্বয় ও সিদ্ধান্ত নেয়া সম্ভব হয়। স্বাস্থ্য কর্মকর্তারা বলছেন, নির্বাচনকালীন সময়ে জনসমাগম পরিস্থিতির কথা মাথায় রেখে এই আগাম প্রস্তুতি নেয়া হয়েছে। এর মাধ্যমে নির্বাচন চলাকালে দেশের স্বাস্থ্যসেবা ব্যবস্থা যেন নির্বিঘ্ন থাকে, সেটিই নিশ্চিত করতে চায় সরকার। বিডি প্রতিদিন\/আরাফাত","url":"https:\/\/www.bd-pratidin.com\/national\/2026\/01\/26\/1209515","date":1769428227000,"language":"bn","token_count":395,"source":"Bangladesh Pratidin"}
{"title":"সালমান খানকে পাকিস্তানে ‘নিষিদ্ধ’ ঘোষণা","body":"সম্প্রতি পাকিস্তান ও বেলুচিস্তানকে ভিন্ন দেশ হিসেবে মন্তব্য করে তুমুল বিতর্কের মুখে পড়েন বলিউড সুপারস্টার সালমান খান। সেই মন্তব্যের জেরে এবার তার বিরুদ্ধে ১৯৯৭ সালের সন্ত্রাসবিরোধী আইনের অধীনে ‘সিডিউল-৪’ তালিকায় অন্তর্ভুক্ত করেছে পাকিস্তান সরকার। ভারতীয় গণমাধ্যম মিড-ডের প্রতিবেদনে বলা হয়েছে, পাকিস্তানের এই তালিকা ‘ব্ল্যাক লিস্ট’ হিসেবে পরিচিত। এ তালিকায় সন্ত্রাসবাদের সঙ্গে সম্পৃক্ত সন্দেহভাজন ব্যক্তিদের নাম থাকে। সে তালিকায় ফেলা হয়েছে সালমানকে। এর আগে, সৌদি আরবের রিয়াদে অনুষ্ঠিত ‘জয় ফোরাম ২০২৫’-এ একসঙ্গে হাজির হয়েছিলেন তিন খান (সালমান খান, শাহরুখ খান ও আমির খান)। আলোচনা চলছিল মধ্যপ্রাচ্যে ভারতীয় সিনেমার ক্রমবর্ধমান জনপ্রিয়তা নিয়ে। কথোপকথনের মাঝে সালমান খান বলেন, এখন যদি এখানে (সৌদি আরবে) কোনো হিন্দি ছবি মুক্তি দেওয়া হয়, সেটা সুপারহিট হবে। তামিল, তেলুগু বা মালয়ালম সিনেমাও শতকোটি রুপির ব্যবসা করবে। কারণ, এখানে অনেক দেশের মানুষ কাজ করছেন। এখানে বেলুচিস্তান থেকে এসেছেন, আফগানিস্তান থেকে এসেছেন, পাকিস্তান থেকেও এসেছেন—সবাই এখানে কাজ করছেন। সালমানের এই মন্তব্যে পাকিস্তান সরকারের একাংশ ক্ষোভ প্রকাশ করে। কারণ, তিনি বেলুচিস্তান ও পাকিস্তানকে আলাদা দেশ হিসেবে উল্লেখ করেন, যা পাকিস্তানের কাছে সংবেদনশীল ও বিতর্কিত বিষয়। তবে ভারতীয় অধিকাংশ নেটিজেনের দাবি, সালমানের বক্তব্য ‘ভুল ব্যাখ্যা’ করা হয়েছে। তবে এখন পর্যন্ত এই বিতর্কে কোনো প্রতিক্রিয়া জানাননি সালমান খান। তার ঘনিষ্ঠ মহলও নীরবতা বজায় রেখেছে। সূত্রমতে, বিষয়টি নিয়ে এখনই কিছু বলতে চান না এ সুপারস্টার। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/10\/27\/1172584","date":1761552386000,"language":"bn","token_count":203,"source":"Bangladesh Pratidin"}
{"title":"গণভোট রাষ্ট্রের সাংবিধানিক কাঠামোর মধ্যে আমূল পরিবর্তন আনবে: ফারুক-ই-আজম","body":"মুক্তিযুদ্ধবিষয়ক, দুর্যোগ ব্যবস্থাপনা ও ত্রাণ মন্ত্রণালয়ের দায়িত্বপ্রাপ্ত উপদেষ্টা ফারুক-ই-আজম বীর প্রতীক বলেছেন, গণভোটের প্রেক্ষিতে আগামীতে যে নির্বাচন আমরা করতে যাচ্ছি, সেই নির্বাচনে যেই সরকার আসবে, সেই সরকার আগের মতো কখনো স্বৈরাচারী সরকার হইতে পারবে না। কারণ, গণভোটই নির্ধারণ করে দেবে কী ধরনের চরিত্রের সরকার আমাদের হবে। গণভোটে কেউ লাভবান বা কেউ ক্ষতিগ্রস্ত হবে না। গণভোট রাষ্ট্রের সাংবিধানিক কাঠামোর মধ্যে আমূল পরিবর্তন আনবে। নির্বাচিত হয়ে সরকার যেমন ইচ্ছে তেমন করতে পারবে না। সোমবার (১৯ জানুয়ারি) সকাল সাড়ে ৯টায় জয়পুরহাট জেলা প্রশাসকের সম্মেলনকক্ষে আয়োজিত আসন্ন ত্রয়োদশ জাতীয় সংসদ নির্বাচন ও গণভোট বিষয়ে মতবিনিময় সভায় প্রধান অতিথির বক্তব্যে তিনি এসব কথা বলেন। মতবিনিময় সভায় জুলাই সনদ বা গণভোট সম্পর্কে মানুষকে সচেতন করার আহ্বান জানিয়ে উপদেষ্টা বলেন, বর্তমান সরকার কারও পক্ষের নয়। আমরা দেশের ভালোর জন্য কাজ করছি। এ দেশটা আমাদের সকলের। সকলে মিলেই আমরা ভালো চাইলে অবশ্যই দেশ ভালো হবে। মতবিনিময় সভায় সভাপতিত্ব করেন জেলা প্রশাসক আল মামুন মিয়া। এ সময় উপস্থিত ছিলেন পুলিশ সুপার মিনা মাহমুদা, জেলা পরিষদের প্রধান নির্বাহী সরকার মো. রায়হান, জেলা নির্বাচন কর্মকর্তা মাহমুদ হাসানসহ অন্যরা। এতে অংশ নেন জেলা পর্যায়ের সরকারি বিভিন্ন দফতরের প্রধান কর্মকর্তা, নির্বাচনসংশ্লিষ্ট কর্মকর্তা ও গণমাধ্যমকর্মীরা। পরে তিনি জেলার পশ্চিম দোগাছি গ্রামে ভোটার উদ্বুদ্ধকরণ ও জনসচেতনতা বৃদ্ধিবিষয়ক উঠান বৈঠকে বক্তব্য রাখেন। এ সময় গণভোটে ‘হ্যাঁ’-এর পক্ষে ভোট দেওয়ার জন্য ভোটারদের আহ্বান জানান উপদেষ্টা। বিডি প্রতিদিন\/কেএইচটি","url":"https:\/\/www.bd-pratidin.com\/national\/2026\/01\/19\/1206591","date":1768814695000,"language":"bn","token_count":210,"source":"Bangladesh Pratidin"}
{"title":"শান্ত-মারিয়াম বিশ্ববিদ্যালয়ে বর্ণাঢ্য পিঠা উৎসব","body":"ভিন্ন স্বাদের শীতকালীন পিঠা আয়োজন আজ আর গ্রামের রান্নাঘরের মধ্যে সীমাবদ্ধ নেই। সময়ের পরিক্রমায় উৎসবের আমেজ শহরের বিয়ের খাবার তালিকা থেকে শুরু করে স্ট্রিট ফুড—সর্বত্রই শীতকালীন পিঠা তার জায়গা করে নিয়েছে। শীত এলেই শিক্ষাপ্রতিষ্ঠানেও ভিন্ন আঙ্গিকে পিঠা উৎসবের আয়োজন করে থাকে। সাংস্কৃতিকভাবে বিশেষায়িত শান্ত-মারিয়াম বিশ্ববিদ্যালয় এ ক্ষেত্রে আরও একধাপ এগিয়ে গেছে। বরাবরের মতো এবারও ইউনিভার্সিটি অব ক্রিয়েটিভ টেকনোলজির শিক্ষার্থীরা প্রিয় ক্যাম্পাসসংলগ্ন মাঠে এক বর্ণাঢ্য পিঠা উৎসবের আয়োজন করে। সোমবার (২৬ জানুয়ারি) আয়োজন ঘিরে ভোর থেকেই শিক্ষার্থীরা তাদের নিপুণ হাতে বাংলা সংস্কৃতি ও ঐতিহ্যের ধারক শীতকালীন নানা রকম পিঠা তৈরি করে স্টলে সাজিয়ে প্রস্তুত করেন। পরে ফিতা কেটে পিঠা উৎসবের উদ্বোধন করেন বিশ্ববিদ্যালয়ের বোর্ড অব ট্রাস্টিজের চেয়ারম্যান বরেণ্য চিত্রশিল্পী অধ্যাপক মোস্তাফিজুল হক। এসময় উপাচার্য অধ্যাপক ড. মো. শাহ-ই-আলম, ফ্যাকাল্টি অব হিউম্যানিটিজ অ্যান্ড সোশ্যাল সায়েন্সেস-এর ডিন, বিশিষ্ট সাহিত্যিক অধ্যাপক ড. সৈয়দ আজিজুল হক, ডিজাইন অ্যান্ড টেকনোলজি অনুষদের ডিন অধ্যাপক শিশির ভট্টাচার্য, রেজিস্ট্রার ড. পার মশিয়ূর রহমান, শান্ত-মারিয়াম হংহে কনফুশিয়াস ক্লাসরুমের বাংলাদেশি পরিচালক অধ্যাপক মহিউদ্দিন তাহেরসহ বিশ্ববিদ্যালয়ের বিভিন্ন অনুষদের ডিন, বিভাগীয় প্রধান, শিক্ষক ও কর্মকর্তারা উপস্থিত ছিলেন। শিক্ষার্থীরা ‘পিঠালয়’, ‘পিঠাবিলাস’, ‘শ্বশুরবাড়ি’, ‘পিঠা মহল’, ‘পিঠা উৎসব’ প্রভৃতি আকর্ষণীয় নামে ৫১টি রঙিন স্টলে বাংলার ঐতিহ্যবাহী ভাপা, চিতই, পাটিসাপটা, রসমালাই, পাকোয়ানসহ নানা ধরনের সিরা পিঠার পসরা সাজিয়ে শুরু করেন বাঙালি সংস্কৃতির প্রাণের এই মুখরোচক উৎসব। দিনব্যাপী আয়োজিত মেলায় অতিথিরা বিভিন্ন স্টলের পিঠার স্বাদ, নান্দনিক পরিবেশন ও রঙিন স্টলের ভূয়সী প্রশংসা করে এ ধরনের আয়োজন করার ব্যাপারে গুরুত্বারোপ করেন। পিঠার ধরনভেদে বিভিন্ন দামে ক্রয়-বিক্রয় ও খাওয়া-দাওয়ার মধ্য দিয়ে রাত পর্যন্ত চলবে মেলা। মাঠের চারপাশে স্টল, মাঝখানে নৌকা সদৃশ নাগরদোলা ও সঙ্গীতের আবহে তৈরি এই মেলা হয়ে ওঠে আরো উৎসব মুখর ও নান্দনিক। মেলার সার্বিক তত্ত্বাবধানে ছিলেন বিশ্ববিদ্যালয়ের ছাত্রকল্যাণ পরিচালক ও ফ্যাকাল্টি শিল্পী মো. মনিরুল ইসলাম। মেলায় শিক্ষার্থীরা বাঙালি সংস্কৃতির বিভিন্ন সঙ্গীত পরিবেশন করেন। বিডি প্রতিদিন\/কামাল","url":"https:\/\/www.bd-pratidin.com\/campus-online\/2026\/01\/26\/1209496","date":1769425803000,"language":"bn","token_count":278,"source":"Bangladesh Pratidin"}
{"title":"নারী ফুটবলে সর্বোচ্চ আয় করা কে এই ট্রিনিটি","body":"বয়স মাত্র ২৩। কিছুদিন আগেও কোনো দলে ছিলেন না ট্রিনিটি রডম্যান। অথচ সেই রডম্যানই এবার নতুন এক চুক্তি করে রীতিমতো গোটা ফুটবল দুনিয়াকেই চমকে দিলেন। এমন এক চুক্তিস্বাক্ষর করলেন যার মাধ্যমে নারী ফুটবলে বিশ্বের সবচেয়ে বেশি আয় করা ফুটবলার এখন তিনি। গত বছরের ৩১ ডিসেম্বর যুক্তরাষ্ট্রের জাতীয় নারী সুপার লিগের (এনডব্লুএসএল) ওয়াশিংটন স্পিরিটের সঙ্গে রডম্যানের আগের চুক্তির মেয়াদ শেষ হয়ে যায়। তখন থেকেই হয়ে যান ফ্রি এজেন্ট। এরপর গতকাল শুক্রবারই ব্রেকিং খবর দেন তিনি। তার সঙ্গে এদিন ওয়াশিংটন স্পিরিট তিন বছরের নতুন চুক্তি করে। তবে কত আয় করবেন, সে ব্যাপারে স্পষ্ট কিছু না জানালেও বিদেশি বিভিন্ন সংবাদমাধ্যমে জানা গেছে, নতুন চুক্তিতে বোনাসসহ প্রত্যেক বছর ২০ লাখ ডলার পাবেন ট্রিনিটি। বাংলাদেশি মুদ্রায় যা ২৪ কোটি ৪৬ লাখ টাকা। নতুন চুক্তি অনুযায়ী ২০২৮ সাল পর্যন্ত ওয়াশিংটন স্পিরিটের হয়ে খেলবেন তিনি। তার এজেন্ট মাইক সেঙ্কোভস্কি ইসএসপিএনকে জানিয়েছেন, ওয়াশিংটন স্পিরিটের সঙ্গে নতুন চুক্তির ফলে বিশ্বের সর্বোচ্চ আয় করা নারী ফুটবলার হবেন রডম্যান। রডম্যানের আগে সর্বোচ্চ আয় করা নারী ফুটবলার ছিলেন স্পেনের আইতানা বোনমাতি। টাকার অঙ্কটা জানা না গেলেও বিদেশি সংবাদমাধ্যমের বরাতে জানা গেছে এই খবর। ২০২৩, ২০২৪ ও ২০২৫ সালে টানা তিনবার ব্যালন ডি’অর জিতেছিলেন বোনমাতি। শৈশবের ক্লাবের সঙ্গে নতুন চুক্তির পর ট্রিনিটি বেশ উচ্ছ্বসিত। বিশ্বের সর্বোচ্চ আয় করা নারী ফুটবলার বলেন, ‘আমি অনেক সৌভাগ্যবান। এটা অনেক বড় ঘটনা। আগের সবকিছু বদলে যাবে।’ ট্রিনিটি সাবেক বাস্কেটবল তারকা ডেনিস রডম্যানের মেয়ে। ক্যারিয়ারের শুরু থেকেই ওয়াশিংটন স্পিরিটের হয়ে খেলছেন তিনি। আগামী মে মাসে চব্বিশ বছরে পা রাখতে যাওয়া রডম্যান যুক্তরাষ্ট্র নারী জাতীয় দলের তারকা ফুটবলার। ২০২১ সালে ১৮ বছর বয়সে স্পিরিটে যোগ দেন। সে বছরই উদীয়মান ফুটবলারের পুরস্কার জেতেন ট্রিনিটি। স্পিরিটও জিতে নেয় এনডব্লিউএসএল ট্রফি। অলিম্পিক ফুটবলে দেশের হয়ে সোনাও জিতেছেন ট্রিনিটি। বিডি-প্রতিদিন\/আশফাক","url":"https:\/\/www.bd-pratidin.com\/sports\/2026\/01\/24\/1208622","date":1769247268000,"language":"bn","token_count":267,"source":"Bangladesh Pratidin"}
{"title":"বিশ্বকাপে ফেভারিট হিসেবে যাদের দেখছেন পন্টিং","body":"বিশ্বকাপের আনুষ্ঠানিক প্রস্তুতি ম্যাচ দিয়ে শুরু হয়ে গেছে ক্রিকেটের উত্তাপ। আগামী ৭ ফেব্রুয়ারি ভারত ও শ্রীলঙ্কায় শুরু হবে টি-টোয়েন্টি বিশ্বকাপের মূল পর্ব। যদিও শেষ মুহূর্তে পাকিস্তানের ভারত ম্যাচ বয়কটের ঘটনায় টুর্নামেন্টের পরিকল্পনায় কিছুটা অনিশ্চয়তা তৈরি হয়েছে, তবে সব জট কাটিয়ে নির্ধারিত দিনেই বিশ্বকাপ শুরুর আশাবাদ সবার। বিশ্বকাপ সামনে রেখে নিজের ভবিষ্যদ্বাণী জানিয়েছেন অস্ট্রেলিয়ার সাবেক অধিনায়ক রিকি পন্টিং। এর আগে তিনি টুর্নামেন্টের সর্বোচ্চ রানসংগ্রাহক ও সেরা খেলোয়াড় হিসেবে ভারতীয় ওপেনার অভিষেক শর্মার নাম উল্লেখ করেছিলেন। এবার পুরো টুর্নামেন্টের ফেভারিট হিসেবেও ভারতের নাম নিলেন এই অজি কিংবদন্তি। সম্প্রতি আইসিসি রিভিউ অনুষ্ঠানে পন্টিং বলেন,'ভারত সম্ভবত এই টুর্নামেন্টে পরিষ্কার ফেভারিট হিসেবেই শুরু করছে। কন্ডিশন, তাদের প্রতিভা এবং যে মানের ক্রিকেটার দলটিতে আছে, সবকিছু মিলিয়ে ভারতকে হারানো খুবই কঠিন হবে। তবে আমি সত্যিই মনে করি, সেমিফাইনালের সময় অস্ট্রেলিয়াকেও সেখানে দেখা যাবে।' নিজের দল অস্ট্রেলিয়াকে নিয়েও আশাবাদী পন্টিং, যদিও ভারতের মতো অতটা শক্তিশালী দল হিসেবে দেখছেন না তিনি। স্কোয়াডে কিছু পরিবর্তন এবং চোট সমস্যা অজিদের জন্য চ্যালেঞ্জ হয়ে দাঁড়াতে পারে বলে মনে করেন তিনি। পাশাপাশি ভারত ও শ্রীলঙ্কার কন্ডিশনও অস্ট্রেলিয়াকে চাপে রাখবে বলে মন্তব্য করেন পন্টিং। তিনি বলেন,'অস্ট্রেলিয়ার স্কোয়াডের দিকে তাকালে অন্য যে কোনো দলের মতোই সুযোগ আছে। কিছুটা পালাবদল চলছে, তবে খুব বড় কিছু নয়। স্কোয়াডে অভিজ্ঞ খেলোয়াড় রয়েছে। তবে কয়েকজন চোটে আছে বা চোট থেকে ফিরছে, এই মুহূর্তে এটিই সবচেয়ে বড় দুশ্চিন্তা।' তবে অস্ট্রেলিয়ার স্পিন বিভাগে শক্তি দেখছেন পন্টিং। নিয়মিত আইপিএল খেলার সুবাদে ভারতের কন্ডিশন সম্পর্কে ভালো ধারণা রয়েছে অ্যাডাম জাম্পার। এছাড়া গ্লেন ম্যাক্সওয়েল ও কুপার কনোলির পার্টটাইম স্পিনও দলের জন্য গুরুত্বপূর্ণ হতে পারে। আইসিসি রিভিউতে পন্টিং আরও বলেন,'অস্ট্রেলিয়ার স্কোয়াডে ভালো দিক হলো তাদের কাছে একাধিক অলরাউন্ডার আছে। স্টয়নিস, ম্যাক্সওয়েল, ক্যামেরন গ্রিন সবাই গুরুত্বপূর্ণ। কুপার কনোলি বিগ ব্যাশে টানা দ্বিতীয়বার টুর্নামেন্ট সেরা হয়েছে। উইকেটে টার্ন থাকলে জাম্পা ও ম্যাক্সওয়েলের সঙ্গে কনোলিকেও একাদশে দেখা যেতে পারে। এতে স্পিনে তিনটি কার্যকর বিকল্প পাবে দলটি।' চোট সমস্যা অবশ্য অস্ট্রেলিয়াকে ভোগাচ্ছে। বিশ্বকাপে খেলতে পারছেন না অধিনায়ক প্যাট কামিন্স। এছাড়া জশ হ্যাজলউডকে নিয়েও রয়েছে অনিশ্চয়তা। সম্প্রতি পাকিস্তান সফরে টি-টোয়েন্টি সিরিজে ৩-০ ব্যবধানে হোয়াইটওয়াশ হলেও সেখানে বিশ্বকাপ স্কোয়াডের সব খেলোয়াড় অংশ নেননি। বিশ্বকাপে অস্ট্রেলিয়া খেলবে ‘বি’ গ্রুপে, যেখানে তাদের প্রতিপক্ষ আয়ারল্যান্ড, শ্রীলঙ্কা, জিম্বাবুয়ে ও ওমান। ১১ ফেব্রুয়ারি আয়ারল্যান্ডের বিপক্ষে ম্যাচ দিয়ে বিশ্বকাপ অভিযান শুরু করবে অস্ট্রেলিয়া। বিডি প্রতিদিন\/মুসা","url":"https:\/\/www.bd-pratidin.com\/sports\/2026\/02\/02\/1212397","date":1770042869000,"language":"bn","token_count":348,"source":"Bangladesh Pratidin"}
{"title":"বাংলাদেশের বিশ্বকাপ না খেলা নিয়ে মুখ খুললেন অস্ট্রেলিয়া অধিনায়ক","body":"নিরাপত্তা শঙ্কায় আসন্ন টি-টোয়েন্টি বিশ্বকাপ খেলতে ভারতে যেতে আপত্তি জানায় বাংলাদেশ। বিসিবি ভেন্যু পরিবর্তনের জন্য আইসিসিকে অনুরোধ করলেও তা রাখেনি ক্রিকেটের সর্বোচ্চ নিয়ন্ত্রক সংস্থা। শেষ পর্যন্ত বাংলাদেশকে বাদ দিয়েই মাঠে গড়াতে যাচ্ছে এই আসর। বাংলাদেশের সঙ্গে আইসিসির এমন আচরণ ক্রিকেট পাড়ায় প্রশ্নের জন্ম দিয়েছে। এর আগে ভারত কোন কারণ ছাড়াই চ্যাম্পিয়ন্স ট্রফিতে পাকিস্তানে খেলতে যায়নি। তখন তাদের জন্য বিকল্প ভেন্যুর ব্যবস্থা করেছিল আইসিসি। সেই টুর্নামেন্ট হয়েছিল হাইব্রিড মডেলে। তবে বাংলাদেশের ক্ষেত্রে কোনো বিকল্প ব্যবস্থা করেনি আইসিসি। বিশ্বকাপে বাংলাদেশের না থাকা নিয়ে অবশ্য ভাবতে নারাজ মিচেল মার্শ। এই অজির মতে, টাইগারদের অনুপস্থিতি নিয়ে ভাবার চেয়ে নিজেদের ক্রিকেটে মনযোগ দেওয়াই বেশি গুরুত্বপূর্ণ। পাকিস্তানের বিপক্ষে সিরিজের তৃতীয় টি-টোয়েন্টি ম্যাচ শেষে মার্শকে প্রশ্ন করা হয়েছিল, আইসিসির পূর্ণ সদস্য বাংলাদেশ এই বিশ্বকাপে অংশ নেবে না, নিরাপত্তা শঙ্কার কারণে। একজন খেলোয়াড় হিসেবে এ বিষয়ে আপনার কি অনুভূতি? এমন প্রশ্নের জবাবে মার্শ বলেন, 'আমরা বিশ্বকাপে যাচ্ছি জেতার জন্য। আমরা শুধু সেটাতেই ফোকাস করতে চাই। আমাদের নিরাপদ রাখার জন্য যে মানুষগুলোকে বসানো হয়েছে, অস্ট্রেলিয়া দল হিসেবে আমরা সেই মানুষদের বিশ্বাস করি।' বিডি প্রতিদিন\/আশিক","url":"https:\/\/www.bd-pratidin.com\/sports\/2026\/02\/02\/1212208","date":1770008672000,"language":"bn","token_count":165,"source":"Bangladesh Pratidin"}
{"title":"পাকিস্তানে একযোগে ১২ স্থানে সন্ত্রাসী হামলায় নিহত ৪৭","body":"পাকিস্তানের দক্ষিণ-পশ্চিমাঞ্চলীয় বেলুচিস্তান প্রদেশের ১২টি স্থানে একযোগে সন্ত্রাসী হামলা হয়েছে। এ সময় সন্ত্রাসীদের সঙ্গে সংঘর্ষে নিরাপত্তা বাহিনীর অন্তত ১০ সদস্য নিহত হয়েছেন। নিরাপত্তা বাহিনীর অভিযানে ৩৭ সন্ত্রাসীও নিহত হয়েছেন বলে দেশটির সামরিক বাহিনী জানিয়েছে। শনিবার পাকিস্তানের রাষ্ট্রায়ত্ত সংবাদমাধ্যমের বরাত দিয়ে ডনের এক প্রতিবেদনে এই তথ্য জানানো হয়েছে। এতে বলা হয়েছে, বেলুচিস্তানজুড়ে ১২টি স্থানে একযোগে হামলা হয়েছে। দেশটির নিরাপত্তা বাহিনীর একটি সূত্র বলেছে, ভারতের মদতপুষ্ট ‘ফিতনা আল হিন্দুস্তান’ গোষ্ঠীর সদস্যরা বেলুচিস্তানজুড়ে ১২টি স্থানে হামলা চালিয়েছেন। তিনি বলেন, সময়োপযোগী ও কার্যকর পদক্ষেপের ফলে তাদের সব হামলাই ব্যর্থ করে দেওয়া হয়েছে। ওই সূত্র বলেছে, ফিতনা আল হিন্দুস্তানের সঙ্গে যুক্ত ৩৭ জন সন্ত্রাসীকে নরকে পাঠিয়ে দেওয়া হয়েছে। দেশটির অপর এক নিরাপত্তা সূত্র বলেছে, সন্ত্রাসীদের সঙ্গে সংঘর্ষে নিরাপত্তা বাহিনী ও পুলিশের ১০ সদস্য নিহত হয়েছেন। দেশটির রাষ্ট্রীয় সম্প্রচারমাধ্যম রেডিও পাকিস্তানের প্রতিবেদনে বলা হয়েছে, বিভিন্ন স্থানে সন্ত্রাসীদের বিরুদ্ধে নিরাপত্তা বাহিনীর অভিযান ও সংঘর্ষ এখনও চলছে। এতে বলা হয়, এই অভিযানে আরও কয়েকজন সন্ত্রাসীর হতাহত ও ক্ষয়ক্ষতির খবর পাওয়া যাচ্ছে। আরেকটি নিরাপত্তা সূত্র বলেছে, গত ৪৮ ঘণ্টায় বেলুচিস্তানে মোট ৮৮ সন্ত্রাসী নিহত হয়েছেন। বৃহস্পতিবার প্রদেশটির হারনাই ও পাঞ্জগুর জেলায় নিরাপত্তা বাহিনীর গোপন তথ্যের ভিত্তিতে চালানো অভিযানে অন্তত ৪১ সন্ত্রাসী নিহত হয়েছেন। এর আগে, শনিবার বেলুচিস্তানের প্রাদেশিক সরকারের কর্মকর্তা শাহিদ রিন্দ বলেন, বেলুচিস্তানের কয়েকটি স্থানে সন্ত্রাসী হামলার চেষ্টা পুলিশ ও ফ্রন্টিয়ার কোর (এফসি) ব্যর্থ করে দিয়েছে। প্রদেশের মুখ্যমন্ত্রীর রাজনৈতিক ও গণমাধ্যমবিষয়ক বিশেষ সহকারী রিন্দ সামাজিক যোগাযোগমাধ্যম এক্সে লেখেন, গত দুই দিনে প্রদেশের বিভিন্ন স্থানে নিরাপত্তা বাহিনীর অভিযানে ৭০ জনের বেশি সন্ত্রাসী নিহত হওয়ার পরপরই এসব হামলা হয়েছে। দেশটির সংবাদমাধ্যম ডন বলছে, হামলার পর কুয়েটা, সিবি ও চামানে মোবাইল ফোন সেবা চালু থাকলেও ইন্টারনেট সেবা বন্ধ করে দিয়েছে কর্তৃপক্ষ। বেলুচিস্তানের পরিকল্পনামন্ত্রী মীর জহুর আহমেদ বুলেদি সরকারি সম্পদের ক্ষতি এবং নাগরিকদের মাঝে আতঙ্ক সৃষ্টির ঘটনার তীব্র নিন্দা জানিয়েছেন। এক্সে তিনি লেখেন, এই সহিংসতার সঙ্গে জড়িত অপরাধীরা বেলুচিস্তানকে জিম্মি করতে পারবে না। জনগণের সমর্থনে আইনশৃঙ্খলা রক্ষাকারী বাহিনী সন্ত্রাসীদের ষড়যন্ত্র ব্যর্থ করে দিয়েছে। সূত্র: ডন বিডি-প্রতিদিন\/আশফাক","url":"https:\/\/www.bd-pratidin.com\/international-news\/2026\/01\/31\/1211418","date":1769852410000,"language":"bn","token_count":304,"source":"Bangladesh Pratidin"}
{"title":"তফসিলের পর যৌথবাহিনীর অভিযানে ১৭৯ অস্ত্র উদ্ধার, গ্রেফতার ১৭৭৪","body":"তফসিল ঘোষণার পর আইনশৃঙ্খলা রক্ষায় সেনাবাহিনীর যৌথ অভিযানে ১৭৯টি অস্ত্র এবং ১ হাজার ৯৪১ রাউন্ড গোলাবারুদ উদ্ধার করা হয়েছে। একই সময়ে ১ হাজার ৭৭৪ জনকে গ্রেফতার করা হয়। আন্তঃবাহিনী জনসংযোগ পরিদফতর (আইএসপিআর) এ তথ্য জানিয়েছে। আইএসপিআর জানায়, ত্রয়োদশ জাতীয় সংসদ নির্বাচনের তফসিল ঘোষণার পর ১১ ডিসেম্বর থেকে রবিবার (১ ফেব্রুয়ারি) পর্যন্ত সারা দেশে আইনশৃঙ্খলা পরিস্থিতি স্থিতিশীল রাখতে বাংলাদেশ সেনাবাহিনী অন্যান্য আইনশৃঙ্খলা রক্ষাকারী বাহিনীর সঙ্গে সমন্বয়ে যৌথ অভিযান চালায়। অভিযানে বিভিন্ন ধরনের অবৈধ আগ্নেয়াস্ত্র ও বিপুল পরিমাণ গোলাবারুদ উদ্ধার করা হয়। সংবাদ বিজ্ঞপ্তিতে বলা হয়েছে, নির্বাচনি পরিবেশ নিরাপদ রাখতে সেনাবাহিনী নিয়মিত টহল, চেকপোস্ট পরিচালনা, সন্দেহভাজন এলাকায় বিশেষ অভিযান এবং গোয়েন্দা তথ্যভিত্তিক তৎপরতা জোরদার করে। অভিযানে গ্রেফতার ব্যক্তিদের সংশ্লিষ্ট থানায় হস্তান্তর করা হয়েছে। বিডি-প্রতিদিন\/জামশেদ","url":"https:\/\/www.bd-pratidin.com\/national\/2026\/02\/01\/1211858","date":1769936087000,"language":"bn","token_count":112,"source":"Bangladesh Pratidin"}
{"title":"টাইম ম্যাগাজিনকে দেওয়া সাক্ষাৎকারে যা বললেন তারেক রহমান","body":"দীর্ঘ ১৭ বছর নির্বাসন শেষে দেশে ফিরে এখন বাংলাদেশের রাজনীতির কেন্দ্রবিন্দুতে তারেক রহমান। যুক্তরাষ্ট্রভিত্তিক প্রভাবশালী সাময়িকী টাইম ম্যাগাজিন বুধবার (২৮ জানুয়ারি) তাকে নিয়ে একটি বিশাল বিশেষ প্রতিবেদন প্রকাশ করেছে। টাইম ম্যাগাজিনের সেই প্রতিবেদনে তারেক রহমানকে আখ্যা দেওয়া হয়েছে ‘Bangladesh’s Prodigal Son’ বা ‘প্রত্যাবর্তনকারী উত্তরাধিকারী’ হিসেবে। প্রতিবেদনে বলা হয়েছে- কণ্ঠস্বর ভাঙা ও শারীরিক দুর্বলতা সত্ত্বেও রাজনীতিতে সক্রিয় ভূমিকায় ফেরার সংকল্প স্পষ্ট তারেক রহমানের। দেশে ফেরার কয়েক দিনের মধ্যেই তার মা ও বাংলাদেশের প্রথম নারী প্রধানমন্ত্রী খালেদা জিয়ার মৃত্যু তাকে ব্যক্তিগতভাবে ভীষণভাবে নাড়া দিলেও রাজনৈতিক দায়িত্ব পালনের ব্যাপারে তিনি অনড়। টাইমের সঙ্গে একান্ত সাক্ষাৎকারে তারেক রহমান বলেন, দায়িত্ব এড়িয়ে যাওয়ার সুযোগ নেই। দেশের মানুষ তাকে যে আস্থা দিয়েছে, সেটাই তার রাজনীতিতে থাকার প্রধান কারণ। তিনি স্পষ্ট করে বলেন, তিনি শুধু পারিবারিক পরিচয়ের কারণে রাজনীতিতে নেই বরং দলের সমর্থকরাই তাকে সামনে এনেছে। দেশে ফেরার পর এটাই তারেক রহমানের প্রথম সাক্ষাৎকার। প্রতিবেদনে উল্লেখ করা হয়- আসন্ন ১২ ফেব্রুয়ারির জাতীয় নির্বাচনে তারেক রহমান পরিষ্কারভাবে এগিয়ে থাকা প্রার্থী। সাম্প্রতিক জনমত জরিপ অনুযায়ী, তার নেতৃত্বাধীন বিএনপির প্রতি প্রায় ৭০ শতাংশ ভোটারের সমর্থন রয়েছে, যেখানে নিকটতম প্রতিদ্বন্দ্বী জামায়াতে ইসলামীর জনসমর্থন মাত্র ১৯ শতাংশ। টাইম ম্যাগাজিনের প্রায় ৩ হাজার ৩০০ শব্দের বিশাল প্রতিবেদনে বাংলাদেশের সামগ্রিক পরিস্থিতিও বিশ্লেষণ করা হয়েছে। উচ্চ মূল্যস্ফীতি, টাকার দুর্বল মান, বৈদেশিক মুদ্রার রিজার্ভ সংকট এবং যুব বেকারত্ব বড় চ্যালেঞ্জ হিসেবে চিহ্নিত করা হয়েছে। প্রতি বছর প্রায় ২০ লাখ তরুণ কর্মবাজারে প্রবেশ করলেও সেই অনুপাতে কর্মসংস্থান সৃষ্টি হচ্ছে না- এ বিষয়টি তারেক রহমানের জন্য বড় পরীক্ষা বলে উল্লেখ করেছে টাইম। নীতিগতভাবে তাকে একজন ‘টেকনোক্র্যাটিক’ রাজনীতিক হিসেবে তুলে ধরা হয়েছে। তিনি খাল খনন, ব্যাপক বৃক্ষরোপণ, ঢাকায় নতুন সবুজ অঞ্চল তৈরি, বর্জ্য থেকে বিদ্যুৎ উৎপাদন, দক্ষতা উন্নয়ন এবং বেসরকারি খাতের সঙ্গে স্বাস্থ্যখাতে অংশীদারত্বের পরিকল্পনার কথা বলেছেন। তারেক রহমানের বিশ্বাস, এসব পরিকল্পনার ৩০ শতাংশ বাস্তবায়ন করতে পারলেও জনগণ তাকে সমর্থন করবে। প্রতিবেদনে শেখ হাসিনাকে স্বৈরাচারী উল্লেখ করে তার পতনের পর বাংলাদেশের রাজনৈতিক রূপান্তর, ছাত্র আন্দোলন, আইনশৃঙ্খলা পরিস্থিতির অবনতি এবং ইসলামপন্থি রাজনীতির উত্থান নিয়েও বিস্তারিত আলোকপাত করেছে। এতে বলা হয়েছে, অন্তর্বর্তী সরকারের সংস্কার প্রচেষ্টা এখনো অসম্পূর্ণ এবং নির্বাচন-পরবর্তী বাংলাদেশ কোন পথে যাবে, সেটাই সবচেয়ে বড় প্রশ্ন। তারেক রহমান নিজেকে তুলনামূলকভাবে নরম ও শ্রোতা-মনস্ক নেতা হিসেবে উপস্থাপন করছেন। তিনি বলেন, রাস্তায় মানুষ যেন নিরাপদ থাকে, ব্যবসা করতে পারে- এটাই তার প্রথম অগ্রাধিকার। একই সঙ্গে তিনি রাজনৈতিক দল নিষিদ্ধ করার বিরোধিতা করে বলেন, আজ কাউকে নিষিদ্ধ করলে কাল তাকেও নিষিদ্ধ করা হতে পারে। টাইম ম্যাগাজিনের মূল্যায়নে, তারেক রহমানের প্রত্যাবর্তন বাংলাদেশের রাজনীতিতে আশার সঞ্চার করেছে ঠিকই, তবে অতীতের ভার, দলীয় শৃঙ্খলা এবং অর্থনৈতিক বাস্তবতা- এই তিন পরীক্ষায় উত্তীর্ণ হতে না পারলে সেই আশা দ্রুতই ম্লান হয়ে যেতে পারে। প্রতিবেদনের শেষাংশে তারেক রহমান স্পাইডার-ম্যান সিনেমার একটি সংলাপ উদ্ধৃত করে বলেন, ‘বড় ক্ষমতার সঙ্গে বড় দায়িত্বও আসে। আমি মনেপ্রাণে এটি বিশ্বাস করি।’ বিডি-প্রতিদিন\/আব্দুল্লাহ","url":"https:\/\/www.bd-pratidin.com\/national\/2026\/01\/29\/1210554","date":1769624619000,"language":"bn","token_count":428,"source":"Bangladesh Pratidin"}
{"title":"কেন রমজানে কর্মঘণ্টা কমায় আমিরাত?","body":"পবিত্র রমজান মাস কেবল ধর্মীয় আচার-অনুষ্ঠানের সময় নয় বরং এটি কর্মক্ষেত্রে কাজের ধরণ এবং কর্মীদের মানসিক স্বাস্থ্যের ওপর ইতিবাচক প্রভাব ফেলারও একটি সুযোগ। সে কারণেই আমিরাত সরকার রমজানে কর্মীদের জন্য বিশেষ কর্মঘণ্টা নির্ধারণের পথে হাঁটছে। সম্প্রতি লন্ডন বিজনেস স্কুলের অর্গানাইজেশনাল বিহেভিয়ারের সহকারী অধ্যাপক ওসামা খান এক গবেষণায় জানিয়েছেন, রমজান মাসে কর্মঘণ্টা কমিয়ে আনা কেবল ধর্মীয় কোনো রীতি নয় বরং এটি কর্মীদের ক্লান্তি দূর করে তাদের কাজের মান উন্নত করতে বড় ভূমিকা পালন করে। রোজা রাখার কারণে শরীরে যে ক্লান্তি আসে এবং রাতে ঘুমের যে ব্যাঘাত ঘটে, তা কাটিয়ে উঠতে সংক্ষিপ্ত কর্মঘণ্টা একধরণের ক্ষতিপূরণ হিসেবে কাজ করে। অধ্যাপক খানের মতে, অতিরিক্ত দীর্ঘ সময় ধরে কাজ করলে শেষ পর্যন্ত পারফরম্যান্স কমে যায়। তাই রমজানে ছোট কর্মদিবস কর্মীদের মনোযোগ ধরে রাখতে এবং তাদের সামগ্রিক সুস্থতা নিশ্চিত করতে সহায়ক হয়। এই বৈজ্ঞানিক ও মনস্তাত্ত্বিক গুরুত্ব অনুধাবন করে বিশ্বের অনেক প্রতিষ্ঠান এখন আর শেষ মুহূর্তে কোনো সিদ্ধান্ত না নিয়ে বরং বার্ষিক পরিকল্পনার অংশ হিসেবেই রমজানের বিশেষ সময়সূচি অন্তর্ভুক্ত করছে। বিষয়টি এখন আর কেবল সাময়িক পরিবর্তন নয় বরং পেশাদার কর্মসংস্কৃতির একটি অপরিহার্য অংশ হয়ে দাঁড়িয়েছে। বিশেষ করে মধ্যপ্রাচ্যের দেশগুলোতে এবং বিভিন্ন আন্তর্জাতিক কর্পোরেট অফিসে এর প্রতিফলন দেখা যাচ্ছে। নির্মাণ খাতে কর্মরত আহমেদ এহাবের মতো মাঠপর্যায়ের কর্মীদের কাছে এই সংক্ষিপ্ত কর্মঘণ্টা কেবল একটি আইনি অধিকার নয় বরং ব্যক্তিগত প্রয়োজনীয়তা। তিনি মনে করেন, কর্মঘণ্টা কমে যাওয়ার ফলে হুড়োহুড়ি এবং মানসিক অপরাধবোধ কমে আসে। এতে যেমন সময়মতো ইবাদত করা সম্ভব হয়, তেমনি ঘরে ফেরার সময় শরীরে পর্যাপ্ত শক্তি অবশিষ্ট থাকে। ফলে কেবল দিন পার করার পরিবর্তে রমজানের প্রকৃত আধ্যাত্মিক আমেজ উপভোগ করা সম্ভব হয়। এহাব আরও লক্ষ্য করেছেন যে, আগে কাজ শেষ করলে রাস্তায় যানজট ও ব্যক্তিগত মানসিক চাপ কম থাকে, যা পরোক্ষভাবে সড়ক নিরাপত্তা এবং কর্মক্ষেত্রের সুরক্ষাও নিশ্চিত করে। আশ্চর্যের বিষয় হলো, রমজানের এই বিশেষ সময়সূচি কেবল মুসলিম কর্মীদের জন্যই নয় বরং অমুসলিম কর্মীদের কাছেও বেশ জনপ্রিয় হয়ে উঠেছে। সংযুক্ত আরব আমিরাতের বাসিন্দা অজন্তা মনে করেন, এই সময়টাতে কর্মক্ষেত্রে এক ধরণের শান্ত ও সহমর্মিতার পরিবেশ বিরাজ করে। যদিও তিনি নিজে রোজা রাখেন না, তবুও দুপুরের বিরতি এড়িয়ে দ্রুত কাজ শেষ করে আগেভাগে বাড়ি ফিরতে পেরে তিনি বেশ আনন্দিত। এতে পরিবারের সঙ্গে কাটানোর মতো বাড়তি সময় পাওয়া যায়। তিনি আরও জানান যে, এই সময়ে কর্মক্ষেত্রে একে অপরের প্রতি যত্নশীল হওয়ার প্রবণতা বাড়ে, যা দলের ভেতরে একতা এবং সহমর্মিতা বৃদ্ধিতে দারুণ কাজ করে। আইন বিশেষজ্ঞরা মনে করিয়ে দিচ্ছেন, সংযুক্ত আরব আমিরাতের মতো দেশে বেসরকারি খাতে রমজানে কর্মঘণ্টা কমানো কেবল কোনো দয়া নয় বরং এটি একটি সংবিধিবদ্ধ বাধ্যবাধকতা। তবে আইনের বাইরেও যখন কোনো প্রতিষ্ঠান সচেতনভাবে এই সিদ্ধান্ত গ্রহণ করে, তখন তা কর্মীদের মধ্যে আনুগত্য বাড়ায় এবং দীর্ঘমেয়াদে প্রতিষ্ঠানের উৎপাদনশীলতা বৃদ্ধি করে। সূত্র: খালিজ টাইমস বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/02\/05\/1213306","date":1770275727000,"language":"bn","token_count":415,"source":"Bangladesh Pratidin"}
{"title":"‘রিপিট ক্যাডার’ ঠেকাতে ৪৬তম বিসিএসে বিশেষ উদ্যোগ পিএসসির","body":"৪৬তম বিসিএসের মৌখিক পরীক্ষায় অংশগ্রহণকারী প্রার্থীদের মধ্যে যারা এরই মধ্যে ৪৪তম ও ৪৫তম অথবা উভয় বিসিএসে সুপারিশপ্রাপ্ত হয়েছেন, তাদের জন্য বিশেষ নির্দেশনা দিয়েছে সরকারি কর্ম কমিশন (পিএসসি)। সংশ্লিষ্ট প্রার্থীদের আগামী ৫ ফেব্রুয়ারি সকাল ১০টার মধ্যে নির্ধারিত গুগল ফরম পূরণ করতে হবে বলে জানিয়েছে কমিশন। সোমবার পিএসসি সচিবালয় থেকে প্রকাশিত এক বিজ্ঞপ্তিতে এ তথ্য জানানো হয়েছে। কমিশনের পরীক্ষা নিয়ন্ত্রক (ক্যাডার) মাসুমা আফরিনের সই করা ওই বিজ্ঞপ্তিতে বলা হয়েছে যে, ৪৬তম বিসিএসের মৌখিক পরীক্ষায় অংশগ্রহণকারী প্রার্থীদের মধ্যে যারা আগের বিসিএসগুলোতে ক্যাডার হিসেবে সুপারিশপ্রাপ্ত হয়েছেন, তাদের তথ্য সংগ্রহের লক্ষ্যে এই উদ্যোগ নেওয়া হয়েছে। প্রার্থীদের আগামী ৫ ফেব্রুয়ারির সকাল ১০টার মধ্যে সংশ্লিষ্ট প্রার্থীদের https:\/\/forms.gl\/WKBknKr7AQb1X3v7A ঠিকানায় থাকা গুগল ফরমটি পূরণ করতে বলা হয়েছে। বিডি প্রতিদিন\/কেএ","url":"https:\/\/www.bd-pratidin.com\/national\/2026\/02\/02\/1212380","date":1770039434000,"language":"bn","token_count":110,"source":"Bangladesh Pratidin"}
{"title":"কোন ধরনের অস্ত্রে ইরানের কোন কোন স্থাপনায় হামলা চালাবে যুক্তরাষ্ট্র?","body":"ইরানের বর্তমান অস্থিতিশীল রাজনৈতিক পরিস্থিতির প্রেক্ষাপটে আবারও দেশটিতে সামরিক হামলার হুঁশিয়ারি দিয়েছেন মার্কিন প্রেসিডেন্ট ডোনাল্ড ট্রাম্প। গত বছর ইরানের পারমাণবিক স্থাপনায় বিমান হামলার পর এবার তেহরানের ওপর নতুন করে আক্রমণের পরিকল্পনা করছে পেন্টাগন। তবে বিশ্লেষকরা বলছেন, এবারের সম্ভাব্য হামলাটি আগের মতো কেবল নির্দিষ্ট পারমাণবিক কেন্দ্রের মধ্যে সীমাবদ্ধ থাকবে না বরং বিক্ষুব্ধ ইরানি জনগণের প্রতি সংহতি জানিয়ে এবারের লক্ষ্যবস্তু হতে পারে ইরানের ইসলামি রেভল্যুশনারি গার্ড কোর আইআরজিসি-র প্রধান কার্যালয়, কমান্ড সেন্টার এবং তাদের অর্থনৈতির খাতের সাথে জড়িত বিভিন্ন বাণিজ্যিক প্রতিষ্ঠান। সামরিক বিশ্লেষকদের মতে, এবারের অভিযানের মূল চ্যালেঞ্জ হলো বেসামরিক জানমালের নিরাপত্তা নিশ্চিত করা। আইআরজিসির বেশিরভাগ দপ্তর জনবহুল এলাকায় অবস্থিত হওয়ায় সেখানে হামলা চালাতে গিয়ে সাধারণ মানুষের মৃত্যু হলে হিতে বিপরীত হতে পারে। কারণ, এতে সাধারণ ইরানিদের মধ্যে আমেরিকা বিরোধী মনোভাব তীব্র হওয়ার ঝুঁকি থাকে, যা তেহরানের বর্তমান শাসক গোষ্ঠীর জন্য প্রচারণার বড় হাতিয়ার হয়ে উঠতে পারে। সাবেক মার্কিন নৌবাহিনীর ক্যাপ্টেন কার্ল শুস্টার মনে করেন, আইআরজিসি নেতাদের মধ্যে এমন ভীতি তৈরি করতে হবে যাতে তারা নিজেদের অস্তিত্ব রক্ষা নিয়ে বেশি চিন্তিত থাকে। অন্যদিকে গ্রিফিথ এশিয়া ইনস্টিটিউটের ফেলো পিটার লেটন জানিয়েছেন, সরাসরি যুদ্ধের চেয়ে মার্কিন প্রশাসন বড় ধরনের 'ড্রামাটিক' কোনো হামলা বেশি পছন্দ করবে, যা বিশ্বজুড়ে গণমাধ্যমের নজর কাড়বে। এই সম্ভাব্য অভিযানে মার্কিন যুক্তরাষ্ট্র বেশ কিছু অত্যাধুনিক মারণাস্ত্র ব্যবহার করতে পারে। এক্ষেত্রে বি-টু স্টিলথ বোম্বারের পাশাপাশি দূরপাল্লার টমাহক ক্রুজ মিসাইল ব্যবহারের প্রবল সম্ভাবনা রয়েছে। টমাহক ক্ষেপণাস্ত্রগুলো লোহিত সাগর বা পারস্য উপসাগরে মোতায়েন করা মার্কিন যুদ্ধজাহাজ ও সাবমেরিন থেকে নিখুঁতভাবে নিক্ষেপ করা সম্ভব। ফলে মার্কিন বাহিনীর কোনো প্রাণহানির ঝুঁকি থাকবে না। এছাড়াও জেএএসএসএম বা জয়েন্ট এয়ার টু সারফেস স্ট্যান্ডঅফ মিসাইল ব্যবহারের কথা ভাবছে পেন্টাগন। এটি এফ-ফিফটিন বা এফ-থার্টিফাইভ যুদ্ধবিমান থেকে ১০০০ কিলোমিটার দূর থেকে ছোড়া যায়। তবে বর্তমানে দক্ষিণ চীন সাগরে মার্কিন বিমানবাহী রণতরী ইউএসএস আব্রাহাম লিংকনের অবস্থান এবং ক্যারিবীয় অঞ্চলে অতিরিক্ত সেনা মোতায়েনের ফলে মধ্যপ্রাচ্যে তাৎক্ষণিক বড় অভিযানের ক্ষেত্রে কিছুটা সীমাবদ্ধতা তৈরি হতে পারে। এই পরিস্থিতিতে তেলের খনি বা বাণিজ্যিক স্থাপনাগুলোতে স্বল্প সময়ের অতর্কিত হামলা চালানোর পরিকল্পনাও ওয়াশিংটনের টেবিলে রয়েছে বলে ধারণা করা হচ্ছে। বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/01\/30\/1211170","date":1769787707000,"language":"bn","token_count":313,"source":"Bangladesh Pratidin"}
{"title":"অরক্ষিত রেলক্রসিংয়ে মরণফাঁদ, ইন্দোনেশিয়ায় ট্রেন-মিনিবাস দুর্ঘটনায় ৯ জনের প্রাণহানি","body":"অরক্ষিত রেলক্রসিংয়ে ট্রেনের সঙ্গে মিনিবাসের ধাক্কায় ইন্দোনেশিয়ার উত্তর সুমাত্রার তেবিং টিঙ্গি শহরে ৯ জন নিহত হয়েছেন। বুধবার সন্ধ্যায় এই দুর্ঘটনা ঘটে। এ ঘটনায় আবারও সামনে এসেছে দেশটিতে রেল নিরাপত্তাব্যবস্থার ঘাটতি। কর্তৃপক্ষ জানায়, সন্ধ্যা সাড়ে ৬টার দিকে তেবিং টিঙ্গির আবদুল হামিদ সড়কের একটি অরক্ষিত রেলক্রসিং পার হচ্ছিল টয়োটা অ্যাভানজা মডেলের একটি মিনিবাস। মিনিবাসটিতে মোট ৯ জন যাত্রী ছিলেন। একই সময় রান্তাউ প্রাপাত থেকে মেদানগামী শ্রী বিলাহ উতামা যাত্রীবাহী ট্রেনটি দ্রুতগতিতে ওই এলাকায় পৌঁছায়। ট্রেনটি মিনিবাসটির বাম পাশে সজোরে আঘাত করে এবং প্রায় ৩০০ মিটার পর্যন্ত টেনে নিয়ে যায়। এতে গাড়িটি মারাত্মকভাবে ক্ষতিগ্রস্ত হয়। তেবিং টিঙ্গি পুলিশের ট্রাফিক বিভাগের প্রধান সেকেন্ড ইন্সপেক্টর হেরু উইবোও জানান, ঘটনাস্থলেই ৮ জন যাত্রী নিহত হন। গুরুতর আহত অবস্থায় চালককে হাসপাতালে নেওয়া হয়। তিনি বলেন, ‘সংঘর্ষের তীব্রতায় যাত্রীরা গাড়ি থেকে ছিটকে পড়েন। নিহত ও আহত সবাইকে তেবিং টিঙ্গির ভায়াংকারা হাসপাতালে নেওয়া হয়েছে। আহত চালক ৪২ বছর বয়সী আবদুল কাদির আল জাইলানি বৃহস্পতিবার নিবিড় চিকিৎসার পর মারা যান। এতে নিহতের সংখ্যা বেড়ে দাঁড়ায় ৯ জনে। পুলিশ জানায়, প্রাথমিক তদন্তে জানা গেছে, মিনিবাসের সব যাত্রীই একই পরিবারের সদস্য। তারা ডেলি সেরদাং জেলার বাসিন্দা, যা তেবিং টিঙ্গি থেকে প্রায় ৮৮ কিলোমিটার দূরে। পরিবারটি প্রথমে বাতুবারা জেলায় একটি পারিবারিক অনুষ্ঠানে যাচ্ছিল। পরে তেবিং টিঙ্গিতে এক অসুস্থ আত্মীয়কে দেখতে গিয়ে সেখান থেকে আবার ডেলি সেরদাংয়ে ফেরার পথে দুর্ঘটনাটি ঘটে। পুলিশ ঘটনাস্থল পরীক্ষা করছে, আলামত সংগ্রহ করছে এবং প্রত্যক্ষদর্শীদের জিজ্ঞাসাবাদ করছে। দুর্ঘটনার সঠিক কারণ জানতে চলমান রয়েছে তদন্ত। সূত্র: দ্য স্টার, জাকার্তা পোস্ট বিডি প্রতিদিন\/এএম","url":"https:\/\/www.bd-pratidin.com\/international-news\/2026\/01\/23\/1208338","date":1769175545000,"language":"bn","token_count":232,"source":"Bangladesh Pratidin"}
{"title":"এখনো ভয় কাটেনি, আগ্নেয়াস্ত্র রাখার লাইসেন্স পেলেন অভিনেত্রীর বাবা","body":"মাস দুয়েক আগে বলিউড অভিনেত্রী দিশা পাটানির বাড়ির সামনে গোলাগুলির ঘটনা ঘটে। এতে অল্পের জন্য প্রাণে রক্ষা পান তার বাবা জগদীশ পাটানি। এ ঘটনার পর থেকেই নিজের নিরাপত্তা নিয়ে শঙ্কায় ছিলেন অভিনেত্রীর বাবা। এবার তিনি পেলেন ব্যক্তিগত আগ্নেয়াস্ত্র রাখার লাইসেন্স। ভারতীয় পুলিশের পক্ষ থেকে জানানো হয়েছে, ঘটনার পরপরই জগদীশ পাটানি নিজের নিরাপত্তার কথা চিন্তা করে আগ্নেয়াস্ত্রের লাইসেন্সের জন্য আবেদন করেন। লাইসেন্স পাওয়ার জন্য তিনি সমস্ত সরকারি নিয়মকানুন ও প্রক্রিয়া মেনে চলেন। পুলিশের পক্ষ থেকে সবদিক খতিয়ে দেখে এবং তার আবেদনের যৌক্তিকতা বিচার করে লাইসেন্স আবেদন মঞ্জুর করা হয়েছে। প্রসঙ্গত, গত ১২ সেপ্টেম্বর হিন্দু ধর্মগুরুকে অসম্মানের অভিযোগে দিশা পাটানির উত্তরপ্রদেশের বরেলির বাড়িতে আক্রমণ চালায় গোল্ডি ব্রার গ্যাং। ক্রমাগত গুলি চালানো হয় অভিনেত্রীর বাড়ি লক্ষ্য করে। ঘটনার পাঁচ দিনের মাথায় পুলিশের গুলিতে নিহত হয় দুই অভিযুক্ত। এ ঘটনায় রাজ্য সরকারকে ধন্যবাদ জানান দিশার বাবা। সংবাদমাধ্যমকে তিনি জানান, তার পোষা কুকুর সময়মতো তাকে সতর্ক না করলে গুলি সরাসরি তার শরীরে লাগত। পোষ্যের কারণে জীবন বেঁচেছে তার। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/11\/17\/1180872","date":1763378564000,"language":"bn","token_count":155,"source":"Bangladesh Pratidin"}
{"title":"যেদিকেই যাবেন সেদিকেই দেখবেন সংকট : টুকু","body":"বিএনপির স্থায়ী কমিটির সদস্য ও সাবেক বিদ্যুৎ প্রতিমন্ত্রী ইকবাল হাসান মাহমুদ টুকু বলেছেন, ক্যাপাসিটি চার্জের নামে লুটপাট হয়েছে। সামনে যে সরকারই আসুক, তাদের কাজ সহজ হবে না। যেদিকেই যাবেন, সেদিকেই দেখবেন অর্থনৈতিক সংকট। সেজন্যই জাতীয় সরকারের কথা বলছি আমরা। মঙ্গলবার রাজধানীর সিরডাপ মিলনায়তনে ‘বিদ্যুৎ ও জ্বালানি সংকট মোকাবিলায় আগামী সরকারের জন্য টেকসই পদক্ষেপ’ শীর্ষক এক আলোচনা সভায় তিনি এসব কথা বলেন। টুকু বলেন, গত ১৭ বছর বাপেক্সকে ব্যবহারই করা হয়নি। কীভাবে জ্বালানি আমদানি হবে, আর তাতে নিজেরা কিভাবে লাভবান হবে, সেদিকেই নজর ছিল। তিনি বলেন, অন্তর্বর্তী সরকার অর্থনৈতিক সংস্কার করেনি, তারা সাংবিধানিক সংস্কারের কথা বলছে। কিন্তু সংবিধান তো আছেই। বিডি প্রতিদিন\/কেএ","url":"https:\/\/www.bd-pratidin.com\/current-politics\/2026\/02\/03\/1212720","date":1770115876000,"language":"bn","token_count":101,"source":"Bangladesh Pratidin"}
{"title":"রেকর্ড দরপতন, সর্বকালের সর্বনিম্ন পর্যায়ে ভারতীয় রুপি","body":"ব্যাপক ধস হয়েছে ভারতীয় রুপির। মার্কিন ডলারের বিপরীতে ইতিহাসের সর্বনিম্ন পর্যায়ে নেমে গেছে ভারতীয় মুদ্রার মান। বৃহস্পতিবার ডলারের বিপরীতে রুপির মান কমে দাঁড়িয়েছে ৯১.৯৮৫০, যা গত সপ্তাহে হওয়া সর্বনিম্ন রেকর্ড ৯১.৯৬৫৯-কেও ছাড়িয়ে গেছে। চলতি বছরে রুপির মান রিপোর্ট লেখা পর্যন্ত ২ শতাংশ হ্রাস পেয়েছে। বিশেষ করে গত আগস্টে মার্কিন প্রেসিডেন্ট ডোনাল্ড ট্রাম্প ভারতীয় পণ্য রফতানির ওপর চড়া শুল্ক আরোপ করার পর থেকে রুপির মান প্রায় ৫ শতাংশ কমেছে। অথচ ভারত সরকারের তথ্যানুযায়ী, গত ৩০ সেপ্টেম্বর শেষ হওয়া প্রান্তিকে ভারতের জিডিপি প্রবৃদ্ধি হয়েছে ৮.২ শতাংশ। মার্কিন বিনিয়োগ ব্যাংকিং কোম্পানি গোল্ডম্যান স্যাকস-এর বিশ্লেষকরা বলেন, “যদিও আমরা আশা করছি যে ভারতীয় রফতানির ওপর বর্তমান উচ্চ মার্কিন শুল্ক শেষ পর্যন্ত হ্রাস পাবে, তবে এই মধ্যবর্তী সময়ের বিলম্ব ভারতের বৈদেশিক ভারসাম্যের ওপর চাপ সৃষ্টি করছে।” সংস্থাটির পূর্বাভাস অনুযায়ী, আগামী ১২ মাসের মধ্যে রুপির মান ডলার প্রতি ৯৪-এ নেমে যেতে পারে। ব্যবসায়ীদের মতে, বৃহস্পতিবার স্থানীয় স্পট মার্কেট খোলার আগেই ভারতীয় রিজার্ভ ব্যাংক বাজারে হস্তক্ষেপ করেছে। একজন বিদেশি ব্যাংক ব্যবসায়ী সংবাদমাধ্যমকে জানান, রুপি যখন মনস্তাত্ত্বিকভাবে গুরুত্বপূর্ণ ৯২ স্তরের কাছাকাছি পৌঁছেছিল, তখন পতনের গতি ধীর করার জন্যই এই হস্তক্ষেপ করা হয়েছে বলে ধারণা করা হচ্ছে। প্রতিবেদনে বলা হয়েছে, চড়া মার্কিন শুল্ক ছাড়াও ব্যাপক সংখ্যক বিদেশি বিনিয়োগকারীদের চলে যাওয়া, সোনার মুদ্রা আমদানি বৃদ্ধি এবং রুপির ভবিষ্যৎ নিয়ে করপোরেট উদ্বেগের কারণে মুদ্রাটি চাপের মুখে রয়েছে। এমনকি ভারত বিশ্বের দ্রুততম বর্ধনশীল প্রধান অর্থনীতি হওয়া এবং সম্প্রতি ইউরোপীয় ইউনিয়নের সঙ্গে মুক্ত বাণিজ্য চুক্তি সম্পন্ন করা সত্ত্বেও এই চাপ কমছে না। শুল্ক কার্যকর হওয়ার পর থেকে ইউরো এবং চীনা ইউয়ানের বিপরীতেও রুপির মান ৭.৫ শতাংশ করে কমেছে। ভারতীয় কেন্দ্রীয় ব্যাংকের তথ্যানুসারে, ডিসেম্বরে রুপির ‘রিয়েল এফেক্টিভ এক্সচেঞ্জ রেট’ ছিল ৯৫.৩, যা এক দশকের মধ্যে সর্বনিম্ন। ক্রমবর্ধমান এই প্রতিকূলতা ভারতীয় মুদ্রাকে দিন দিন রিজার্ভ ব্যাংকের বাজার হস্তক্ষেপের ওপর নির্ভরশীল করে তুলছে। গত বছরের অক্টোবর ও নভেম্বরে কেন্দ্রীয় ব্যাংক নিট ২১ বিলিয়ন ডলারের বেশি বিক্রি করেছে। বিশ্লেষকরা বলছেন, ডলার বিক্রি অব্যাহত থাকলেও রুপিতে সমর্থন দেওয়ার এই প্রচেষ্টা অভ্যন্তরীণ ঋণ বাজারে চাপ সৃষ্টি করছে। কারণ বাজার থেকে তারল্য কমে যাওয়ায় বন্ডের মুনাফা বা ইয়েল্ড বেড়ে যাচ্ছে। বন্ড ইয়েল্ডের ক্রমাগত বৃদ্ধি এবং মুদ্রার ওপর চাপ কেন্দ্রীয় ব্যাংকের সামনে একটি নীতিগত ত্রিমুখী সংকট তৈরি করেছে। যেখানে মুদ্রার মান রক্ষা করা, ঋণের খরচ নিয়ন্ত্রণ করা এবং পুঁজির অবাধ প্রবাহ বজায় রাখার মধ্যে ভারসাম্য রক্ষা করতে হিমশিম খেতে হচ্ছে। ভারতের অভ্যন্তরীণ প্রবৃদ্ধি শক্তিশালী হলেও বিশ্ব রাজনীতির শুল্ক নীতি এবং বিদেশি বিনিয়োগকারীদের চলে যাওয়া রুপির মানকে ঐতিহাসিকভাবে দুর্বল অবস্থানে ঠেলে দিয়েছে। সূত্র: রয়টার্স বিডি প্রতিদিন\/একেএ","url":"https:\/\/www.bd-pratidin.com\/international-news\/2026\/01\/29\/1210810","date":1769701745000,"language":"bn","token_count":383,"source":"Bangladesh Pratidin"}
{"title":"ঠাকুরগাঁওয়ে মৃদু ভূমিকম্প অনুভূত","body":"দেশের উত্তরের জেলা ঠাকুরগাঁওয়ের মৃদু ভূমিকম্প অনুভূত হয়েছে। রবিবার সকাল ৮টা ৩৪ মিনিটের তিকে রিকটার স্কেলে ৩ দশমিক ৪ মাত্রায় এই ভূমিকম্প অনুভূত হয়। জেলার ৩৩ কিলোমিটার পূর্বে আটঘরিয়া এলাকায় এর উৎপত্তিস্থল। আবহাওয়া অধিদফতরের ভূকম্পন পর্যবেক্ষণ কেন্দ্রের অফিস সহকারী গোলাম মোস্তফা এই তথ্য নিশ্চিত করেছেন। তিনি জানান, ঠাকুরগাঁওয়ের আটঘরিয়া এলাকায় ৩ দশমিক ৪ মাত্রায় ভূমিকম্প হয়েছে। এতে জেলার বিভিন্ন স্থান মৃদু কেঁপে ওঠে। তবে এর ভায়াবহতা নেই। সামাজিক যোগাযোগমাধ্যম ফেসবুকেও ঠাকুরগাঁওয়ের অনেক বাসিন্দা ভূমিকম্পের কথা জানান। বিশেষ করে পীরগঞ্জ ও রানীশংকৈলের বাসিন্দারা এটি সবচেয়ে বেশি অনুভব করেছেন বলে জানান। এর আগে, গত ৫ জানুয়ারি সিলেট ও আশপাশের এলাকায় ভোর ৪টা ৪৭ মিনিটের দিকে কম্পন অনুভূত হয়। বিডি প্রতিদিন\/জুনাইদ","url":"https:\/\/www.bd-pratidin.com\/national\/2026\/01\/25\/1208983","date":1769313347000,"language":"bn","token_count":108,"source":"Bangladesh Pratidin"}
{"title":"গ্র্যামির মঞ্চে রাজনৈতিক বক্তব্য, তারকাদের একহাত নিলেন রিকি জারভেইস","body":"জমকালো আয়োজনে শেষ হলো ২০২৬ সালের গ্র্যামি অ্যাওয়ার্ডস। তবে এবারের আসরটি শুধু সংগীতের জন্য নয়, বরং তারকাদের রাজনৈতিক স্লোগান আর অভিবাসন নীতিবিরোধী (আইসিই) কড়া বক্তব্যের জন্য টক অব দ্য টাউনে পরিণত হয়েছে। আর ঠিক এই সময়েই সামাজিক যোগাযোগমাধ্যমে তারকাদের একহাত নিলেন ব্রিটিশ কমেডিয়ান ও গোল্ডেন গ্লোবসের সাবেক সঞ্চালক রিকি জারভেইস। গ্র্যামির মঞ্চে যখন বিলি আইলিশ আর ব্যাড বানিরা রাজনৈতিক ভাষণ দিচ্ছিলেন, তখন রিকি জারভেইস তার এক্স (সাবেক টুইটার) হ্যান্ডেলে ২০২০ সালের সেই বিখ্যাত গোল্ডেন গ্লোবসের মনোলোগ শেয়ার করেন। সেখানে তিনি বলেছিলেন, আপনারা সাধারণ মানুষকে জ্ঞান দেওয়ার মতো অবস্থায় নেই। বাস্তব পৃথিবী সম্পর্কে আপনাদের কোনো ধারণাই নেই। আপনাদের অনেকেরই স্কুলজীবন গ্রেটা থুনবার্গের চেয়েও কম। রবিবার গ্র্যামি শেষ হওয়ার পর এই ভিডিওটি শেয়ার করে তিনি একটি কান্নার ইমোজি দিয়ে লেখেন, তারা এখনো কথা শুনছে না। উল্লেখ্য, এর আগে ২০২৫ সালের এমি অ্যাওয়ার্ডসের সময়ও তিনি একই ধরনের পোস্ট করে পরে তা মুছে দিয়েছিলেন। এবারের গ্র্যামিতে জাস্টিন বিবার, হেইলি বিবার, জ্যাক অ্যান্টোনফসহ বহু তারকাকে পোশাকে ‘আইসিই আউট’ পিন পরে থাকতে দেখা গেছে। মূলত মার্কিন অভিবাসন ও কাস্টমস এনফোর্সমেন্ট (আইসিই)-এর বিরুদ্ধে প্রতিবাদ জানাতেই এই আয়োজন। ‘ওয়াইল্ড ফ্লাওয়ার’ গানের জন্য বর্ষসেরা গানের পুরস্কার নিতে উঠে বিলি সরাসরি বলেন, চুরি করা জমিতে কেউ অবৈধ নয়। আমাদের কথা বলা বন্ধ করলে চলবে না, লড়াই চালিয়ে যেতে হবে। ‘অ্যালবাম অব দ্য ইয়ার’ জয়ী এই লাতিন তারকা তার বক্তব্যে বলেন, আমরা অসভ্য নই, আমরা কোনো ভিনগ্রহী প্রাণীও নই। আমরা মানুষ এবং আমরা আমেরিকান। ‘বেস্ট কান্ট্রি ডুয়ো’ ক্যাটাগরিতে পুরস্কার জিতে শাবোজি বলেন, এই দেশটা অভিবাসীদের হাতেই গড়া। যারা এখানে উন্নত জীবনের আশায় এসেছিলেন, তাদের সংস্কৃতি আর সুরের কারণেই আমেরিকা আজ রঙিন। ‘বেস্ট নিউ আর্টিস্টের’ পুরস্কার নিয়ে অলিভিয়া ডিন নিজেকে একজন অভিবাসীর নাতনি হিসেবে পরিচয় দিয়ে সবার প্রতি শ্রদ্ধা জানান। পুরস্কারের মঞ্চকে রাজনৈতিক প্ল্যাটফর্ম হিসেবে ব্যবহার করা নিয়ে হলিউড বরাবরই দুই ভাগে বিভক্ত। জারভেইসের মতো অনেকেই মনে করেন, বিনোদন জগতের মানুষদের উচিত শুধু বিনোদনেই সীমাবদ্ধ থাকা। অন্যদিকে, শিল্পীদের দাবি— প্রভাবশালী মঞ্চকে কাজে লাগিয়ে মানবাধিকারের কথা বলা তাদের নৈতিক দায়িত্ব। ২০২৬ সালের গ্র্যামি যেন সেই পুরোনো বিতর্ককেই নতুন করে উসকে দিল। সূত্র: ভ্যারাইটি বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2026\/02\/03\/1212723","date":1770116685000,"language":"bn","token_count":322,"source":"Bangladesh Pratidin"}
{"title":"কমতে পারে রাতের তাপমাত্রা","body":"সারা দেশে রাতের তাপমাত্রা ২ ডিগ্রি কমতে পারে। এছাড়া, দিনের তাপমাত্রা প্রায় অপরিবর্তিত থাকতে পারে বলে জানিয়েছে আবহাওয়া অধিদফতর। বৃহস্পতিবার এমন পূর্বাভাস দিয়েছে আবহাওয়া অফিস। শুক্রবার সকাল পর্যন্ত দেওয়া পূর্বাভাসে বলা হয়েছে, অস্থায়ীভাবে আংশিক মেঘলা আকাশসহ সারা দেশের আবহাওয়া শুষ্ক থাকতে পারে। ভোরের দিকে দেশের নদী অববাহিকার কোথাও কোথাও হালকা থেকে মাঝারি ধরনের কুয়াশা পড়তে পারে। সারা দেশে রাতের তাপমাত্রা ১-২ ডিগ্রি সেলসিয়াস কমতে পারে এবং দিনের তাপমাত্রা প্রায় অপরিবর্তিত থাকতে পারে। শুক্রবার সকাল থেকে পরবর্তী ২৪ ঘণ্টার পূর্বাভাসে বলা হয়েছে, অস্থায়ীভাবে আংশিক মেঘলা আকাশসহ সারা দেশের আবহাওয়া শুষ্ক থাকতে পারে। ভোরের দিকে দেশের নদী অববাহিকার কোথাও কোথাও হালকা থেকে মাঝারি ধরনের কুয়াশা পড়তে পারে। সারা দেশে রাত এবং দিনের তাপমাত্রা সামান্য কমতে পারে। বিডি প্রতিদিন\/কেএ","url":"https:\/\/www.bd-pratidin.com\/national\/2026\/02\/05\/1213297","date":1770272907000,"language":"bn","token_count":116,"source":"Bangladesh Pratidin"}
{"title":"একনজরে আজকের বাংলাদেশ প্রতিদিন (১৭ জানুয়ারি)","body":"জাতীয় ঐকমত্য কমিশনের ঘোষণা অনুযায়ী ১২ ফেব্রুয়ারি ত্রয়োদশ জাতীয় সংসদ নির্বাচনের মাধ্যমে গঠিত হতে যাচ্ছে... জাগতিক সবকিছু ছেড়ে অনন্তলোকে চলে গেলেও দেশবাসীর হৃদয়ে-মননে, গণতান্ত্রিক অভিযাত্রায়, চর্চায়, সংকটে-স্বপ্নে... রাজধানীর উত্তরায় ১১ নম্বর সেক্টরের একটি আবাসিক ভবনে ভয়াবহ অগ্নিকাণ্ডে দুই পরিবারের ছয়জনের মর্মান্তিক মৃত্যু... রাজবাড়ীতে তেলের টাকা চাওয়ায় ফিলিং স্টেশনের এক কর্মচারীকে গাড়িচাপায় হত্যার অভিযোগ উঠেছে। এ ঘটনায় জেলা যুবদলের... বাংলাদেশ ও যুক্তরাষ্ট্রের দ্বিপক্ষীয় বাণিজ্য, পারস্পরিক শুল্কহার এবং ভবিষ্যৎ অর্থনৈতিক সহযোগিতা নিয়ে বিএনপি... জামায়াতে ইসলামীর আমির ডা. শফিকুর রহমানের সঙ্গে ভার্চুয়াল বৈঠকে মিলিত হয়েছেন যুক্তরাষ্ট্রের বাণিজ্য প্রতিনিধি... ১১ দলীয় নির্বাচনি ঐক্যে থাকছে না ইসলামী আন্দোলন বাংলাদেশ। তারা ওই জোট থেকে বেরিয়ে এককভাবে ২৬৮ আসনে নির্বাচন... কেরানীগঞ্জে শিক্ষিকার বাসা থেকে শিক্ষার্থী জোবাইদা রহমান ফাতেমা (১৪) ও তার মা রোকেয়া রহমানের (৩২) লাশ উদ্ধার করা... রাষ্ট্রের ক্ষমতা কমিয়ে জনগণের ক্ষমতা বাড়ানোর কথা বলেছেন বিএনপির জাতীয় স্থায়ী কমিটির সদস্য আমীর খসরু মাহমুদ... জামায়াতে ইসলামীর আমির ডা. শফিকুর রহমানের সঙ্গে ভারতীয় দুই কূটনীতিকের সাক্ষাতের বিষয়টি স্বীকার করেছে দেশটির... আইন উপদেষ্টা ড. আসিফ নজরুল বলেছেন, বেগম খালেদা জিয়া যখন জীবিত অবস্থায় বন্দি ছিলেন, তখন আমি কথা বলেছি, তখন তাঁর... জুলাই জাতীয় সনদসংক্রান্ত গণভোটের পক্ষে অন্তর্বর্তী সরকারের প্রচার নিয়ে বিভিন্ন মহলে সমালোচনার বিষয়ে প্রধান... শারীরিক পরীক্ষার জন্য হাসপাতালে গেছেন সৌদি আরবের বাদশাহ সালমান বিন আবদুল আজিজ আল সৌদ। শুক্রবার সৌদি প্রেস... ভেনেজুয়েলার বিরোধী নেতা মারিয়া কোরিনা মাচাদো মার্কিন প্রেসিডেন্ট ডোনাল্ড ট্রাম্পকে নোবেল শান্তি পুরস্কারের... দুই সপ্তাহ ধরে বিক্ষোভে উত্তাল থাকা ইরানে এবার ৮০০ বিক্ষোভকারীর ফাঁসি কার্যকর স্থগিত করা হয়েছে। অন্যদিকে... ভারতের পূর্বাঞ্চলীয় রাজ্য ঝাড়খণ্ডে পশ্চিমবঙ্গের এক পরিযায়ী শ্রমিককে হত্যার অভিযোগ উঠেছে। গতকাল সকালে... বড় বড় সমস্যার মুখোমুখি এখন দেশের অর্থনীতি। আন্তর্জাতিক বাজারে নিষেধাজ্ঞা, শুল্ক ও বিনিয়োগে কড়াকড়ির পাশাপাশি... পুলিশ চব্বিশের গণ অভ্যুত্থান আন্দোলনে আক্রমণের শিকার হয়েছিল। থানা লুট হয়েছিল। পুড়িয়েও দেওয়া হয়েছিল কয়েকটি। এ... ত্রয়োদশ জাতীয় সংসদ নির্বাচনে চট্টগ্রামের ১৬টি সংসদীয় আসনে ঘর গোছাতে ব্যস্ত বিএনপির প্রার্থীরা। বিভিন্ন আসনে... সব পণ্য ও সেবার ওপর নির্দিষ্ট হারে মূল্য সংযোজন কর (একক ভ্যাটহার) ১৫ শতাংশ বাস্তবায়নের দিকে ধীরে ধীরে এগিয়ে... দেশিবিদেশি পর্যটকদের ভোগান্তি কমানোসহ সময় সাশ্রয়ের জন্য বাগেরহাটের বিশ্ব ঐতিহ্য ষাটগম্বুজ মসজিদ ও বাগেরহাট... বেচাকেনায় জমে উঠেছে ঢাকা আন্তর্জাতিক বাণিজ্য মেলা। গতকাল নারায়ণগঞ্জের রূপগঞ্জের পূর্বাচলে বাংলাদেশ-চায়না... ইনকিলাব মঞ্চের আহ্বায়ক শহীদ শরিফ ওসমান বিন হাদির বড় ভাই ওমর বিন হাদিকে যুক্তরাজ্যের বার্মিংহামে বাংলাদেশের... বুকে ব্যথা অনুভব করায় নাগরিক ঐক্যের সভাপতি মাহমুদুর রহমান মান্নাকে হাসপাতালে নেওয়া হয়েছে। শুক্রবার রাতে... টি-২০ বিশ্বকাপ খেলতে ভারত সফর করবে না বাংলাদেশ। আইসিসিকে চিঠি লিখে স্পষ্টভাবে নিজেদের অবস্থান জানিয়েছে বিসিবি।... কেন্দ্রীয় বিশ্ববিদ্যালয় অধ্যাদেশ জারির এক দফা দাবিতে আগামী সোমবার (১৯ জানুয়ারি) রাজধানীর সায়েন্সল্যাব মোড়ে... সিলেট এমএজি ওসমানী মেডিকেল কলেজ হাসপাতালে দায়িত্বরত এক নারী ইন্টার্ন চিকিৎসকের ওপর হামলার ঘটনা ঘটেছে।... রাশিয়ার প্রেসিডেন্ট ভ্লাদিমির পুতিন সতর্ক করে বলেছেন, আন্তর্জাতিক পরিস্থিতি ক্রমেই অবনতির দিকে যাচ্ছে। পুরোনো... জামায়াতে ইসলামী ও ইসলামী আন্দোলন জোট ভেঙে যাওয়ায় খুলনা তৃণমূলে ভোটের মাঠে ঘোলাটে সমীকরণ তৈরি হয়েছে। জামায়াতকে... আজকের এই দিনে জন্মগ্রহণ করায় পাশ্চাত্যমতে আপনি মকর রাশির জাতব্যক্তি। আপনার ওপর আজ রাশি অধিপতি শনি, গ্রহপিতা রবি... বিডি প্রতিদিন\/নাজিম ৮ মিনিট আগে | দেশগ্রাম ৮ মিনিট আগে | ভোটের হাওয়া ১১ মিনিট আগে | মাঠে ময়দানে ১৪ মিনিট আগে | ভোটের হাওয়া ১৬ মিনিট আগে | জাতীয় ১৭ মিনিট আগে | নগর জীবন ১৯ মিনিট আগে | ভোটের হাওয়া ২৩ মিনিট আগে | ভোটের হাওয়া ২৪ মিনিট আগে | পূর্ব-পশ্চিম ৩০ মিনিট আগে | নগর জীবন ৩৩ মিনিট আগে | ভোটের হাওয়া ৩৫ মিনিট আগে | অর্থনীতি ৩৮ মিনিট আগে | চট্টগ্রাম প্রতিদিন ৩৯ মিনিট আগে | জাতীয় ৪০ মিনিট আগে | ভোটের হাওয়া ৪২ মিনিট আগে | ভোটের হাওয়া ৪২ মিনিট আগে | কৃষি ও প্রকৃতি ৪৩ মিনিট আগে | পূর্ব-পশ্চিম ৪৫ মিনিট আগে | ক্যাম্পাস ৪৭ মিনিট আগে | দেশগ্রাম ৪৮ মিনিট আগে | চট্টগ্রাম প্রতিদিন ৫৭ মিনিট আগে | ভোটের হাওয়া ১ ঘণ্টা আগে | ভোটের হাওয়া ১ ঘণ্টা আগে | ভোটের হাওয়া ১ ঘণ্টা আগে | জাতীয় ১ ঘণ্টা আগে | ক্যাম্পাস ১ ঘণ্টা আগে | শোবিজ ১ ঘণ্টা আগে | ভোটের হাওয়া ১ ঘণ্টা আগে | জাতীয় ১ ঘণ্টা আগে | ভোটের হাওয়া ১০ ঘণ্টা আগে | ভোটের হাওয়া ১২ ঘণ্টা আগে | মাঠে ময়দানে ১৬ ঘণ্টা আগে | মাঠে ময়দানে ৫ ঘণ্টা আগে | মাঠে ময়দানে ৫ ঘণ্টা আগে | জাতীয় ১০ ঘণ্টা আগে | পূর্ব-পশ্চিম ২৩ ঘণ্টা আগে | রাজনীতি ৭ ঘণ্টা আগে | মাঠে ময়দানে ৯ ঘণ্টা আগে | মাঠে ময়দানে ৮ ঘণ্টা আগে | জাতীয় ২২ ঘণ্টা আগে | মাঠে ময়দানে ২০ ঘণ্টা আগে | রাজনীতি ৭ ঘণ্টা আগে | জাতীয় ৯ ঘণ্টা আগে | পূর্ব-পশ্চিম ২৩ ঘণ্টা আগে | মাঠে ময়দানে ৫ ঘণ্টা আগে | মাঠে ময়দানে ৫ ঘণ্টা আগে | পূর্ব-পশ্চিম ১০ ঘণ্টা আগে | জাতীয় ৫ ঘণ্টা আগে | জাতীয় ৬ ঘণ্টা আগে | পূর্ব-পশ্চিম ১১ ঘণ্টা আগে | পূর্ব-পশ্চিম ৭ ঘণ্টা আগে | পূর্ব-পশ্চিম ৮ ঘণ্টা আগে | পূর্ব-পশ্চিম ৯ ঘণ্টা আগে | মাঠে ময়দানে ১১ ঘণ্টা আগে | অর্থনীতি ৮ ঘণ্টা আগে | ভোটের হাওয়া ১২ ঘণ্টা আগে | পূর্ব-পশ্চিম ৪ ঘণ্টা আগে | মাঠে ময়দানে ২০ ঘণ্টা আগে | নগর জীবন ২৩ ঘণ্টা আগে | জাতীয় রকমারি নগর পরিক্রমা স্বত্ব © ২০২৬ বাংলাদেশ প্রতিদিন","url":"https:\/\/www.bd-pratidin.com\/national\/2026\/01\/17\/1205661","date":1768615996000,"language":"bn","token_count":803,"source":"Bangladesh Pratidin"}
{"title":"‘লেট ইট গো’, তিন শব্দেই মুস্তাফিজের জবাব","body":"টি-টোয়েন্টি বিশ্বকাপ শুরু হতে বাকি মাত্র ৩ দিন। কিন্তু বাংলাদেশ, ভারত ও পাকিস্তানকে নিয়ে যেন আলোচনা থামছেই না। ক্রিকেট অঙ্গনে কান পাতলেই শোনা যাচ্ছে শেষ পর্যন্ত বিশ্বকাপে ভারত-পাকিস্তান ম্যাচ হবে তো? এমন সংশয়ের কারণ আসন্ন টি-টোয়েন্টি বিশ্বকাপে চিরপ্রতিদ্বন্দ্বী ভারতের বিপক্ষে ম্যাচটি বয়কট করেছে পাকিস্তান। ভারতের বিপক্ষে খেলতে না চাওয়ার কারণ অবশ্য বাংলাদেশি পেসার মুস্তাফিজুর রহমানকে ঘিরে। যদিও ভারত-পাকিস্তানের ভেতরে রাজনৈতিক অস্থিরতা আছে। অনেকেই বলছেন মুস্তাফিজকে ইস্যু করে সেই রাজনৈতিক ফায়দা নিচ্ছে পাকিস্তান। সম্প্রতি ভারতীয় ক্রিকেট বোর্ডের (বিসিসিআই) নির্দেশে মুস্তাফিজকে আইপিএল থেকে কলকাতা নাইট রাইডার্স বাদ দেয়। এর পরিপ্রেক্ষিতে নিরাপত্তা ইস্যুতে ভারত থেকে টি-টোয়েন্টি বিশ্বকাপের ম্যাচগুলো সরিয়ে শ্রীলঙ্কায় স্থানান্তর করতে আইসিসির কাছে অনেক অনুরোধ জানিয়েছিল বাংলাদেশ ক্রিকেট বোর্ড (বিসিবি)। কিন্তু আইসিসি তাতে রাজি হয়নি। শেষপর্যন্ত বাংলাদেশকেই বিশ্বকাপ থেকে বাদ দিয়ে তাদের জায়গায় স্কটল্যান্ডকে সুযোগ দেয় আইসিসি। এর পরিপ্রেক্ষিতে আইসিসির বিরুদ্ধে দ্বিচারিতার প্রশ্ন তুলে পাকিস্তান দলও বিশ্বকাপ বয়কট করতে পারে, এমন গুঞ্জন উঠেছিল। পরে গত রবিবার পাকিস্তান সরকারের পক্ষ থেকে তাদের দলকে বিশ্বকাপ খেলার অনুমতি দেওয়া হয়। কিন্তু ভারতের বিপক্ষে গ্রুপ পর্বের ম্যাচে তারা খেলবে না বলেও জানিয়ে দেয়। এর পরই শুরু হয় পক্ষে-বিপক্ষে আলোচনা-সমালোচনা। আইসিসিও চেষ্টা করছে বিশ্বকাপে দুই দেশকে যেন খেলানো যায়। তবে যাকে ঘিরে ক্রিকেট বিশ্বে এত বড় ঘটনার সূত্রপাত সেই মুস্তাফিজকে অবশ্য এ নিয়ে তেমন কথা বলতে শোনা যায় না। মাঝে-মধ্যে সাংবাদিকরা যখন জানতে চান, উত্তরগুলো শেষ হয়ে যায় এক-দুই শব্দে। সাংবাদিকদের মতো মুস্তাফিজের কাছে জানতে চেয়েছিলেন জাতীয় দলের সহকারী কোচ মোহাম্মদ সালাহউদ্দীনও। কাল থেকে শুরু হতে যাওয়া অদম্য বাংলাদেশ টি-টোয়েন্টি কাপে তিনি আছেন ধূমকেতু একাদশের প্রধান কোচের দায়িত্বে। সেই একই দলে খেলবেন মুস্তাফিজও। আজ মিরপুরে সালাহউদ্দীন সাংবাদিকদের বলেছেন, ‘প্রশ্নটা আমি নিজেই মুস্তাফিজকে জিজ্ঞাস করছিলাম, “তুমি কী মনে করছ?” সে বলল, “লেট ইট গো।” মানে যা চলে যাওয়ার, এটা চলে গেছে।’ এত সব ঘটনা নিয়ে মুস্তাফিজ কেবল তিন শব্দেই তার জবাব দিয়েছেন। এবারের আইপিএলের জন্য ৯ কোটি ২০ লাখ রুপিতে মুস্তাফিজকে দলে নিয়েছিল কলকাতা নাইট রাইডার্স। কিন্তু পরে উগ্রবাদী গোষ্ঠীর হুমকির মুখে বিসিসিআইয়ের নির্দেশে তাকে বাদ দেয় ফ্র্যাঞ্চাইজিটি। মুস্তাফিজের কাছ থেকে শেখার আছে জানিয়ে সালাহউদ্দীন বলেন, ‘আমার মনে হয়, মুস্তাফিজের কাছ থেকে এটা ভালো জিনিস শেখার মতো। এতগুলো টাকা বলেন বা যা-ই বলেন-ও তো হতাশায় ভুগতে পারত। কিন্তু সে জানে যে এটা আসলে নিয়ন্ত্রণে নেই। তার হাতে তো ছিল না। মুস্তাফিজের কাছ থেকে আমি এটা শিখেছি এবং অন্যরাও হয়তো এটা থেকে শিখবে।’ বিডি প্রতিদিন\/এমআই","url":"https:\/\/www.bd-pratidin.com\/sports\/2026\/02\/04\/1213118","date":1770222760000,"language":"bn","token_count":366,"source":"Bangladesh Pratidin"}
{"title":"রোডম্যাপ অনুসারে হজের কার্যক্রম এগিয়ে যাচ্ছে : ধর্ম উপদেষ্টা","body":"ধর্ম উপদেষ্টা ড. আ ফ ম খালিদ হোসেন বলেছেন, রোডম্যাপ অনুসারে হজের সকল কার্যক্রম এগিয়ে যাচ্ছে। নির্ধারিত সময়ের মধ্যে শতভাগ বাড়িভাড়া চুক্তি সম্পাদনে ধর্ম বিষয়ক মন্ত্রণালয় নিরলস কাজ করছে। বুধবার দুপুরে সচিবালয়ে বাংলাদেশে সৌদি আরবের রাষ্ট্রদূত ড. আব্দুল্লাহ জাফর এইচ বিন আবিয়াহ সৌজন্য সাক্ষাৎ করতে এলে তিনি এসব কথা বলেন। ধর্ম উপদেষ্টা বলেন, আসন্ন হজে বাংলাদেশিদের হজযাত্রীদের জন্য বাড়িভাড়া চুক্তি সম্পাদনের বিষয়টি নিবিড়ভাবে তদারকি করা হচ্ছে। সব এজেন্সিকে বেঁধে দেওয়া সময়ের মধ্যে বাড়িভাড়া চুক্তি স্বাক্ষরের তাগিদ দেওয়া হয়েছে। ইতোমধ্যে মদিনা ও মক্কা উভয় স্থানে উল্লেখযোগ্য সংখ্যক হজযাত্রীর বাড়িভাড়া চুক্তি সম্পাদন করা হয়েছে। বাকি হজযাত্রীদের জন্য ডেডলাইনের মধ্যে বাড়িভাড়া চুক্তি সম্পন্ন করতে হজ এজেন্সিগুলোকে নির্দেশ দেওয়া হয়েছে। সুষ্ঠু হজ ব্যবস্থাপনার জন্য রোডম্যাপ অনুসারে বাড়িভাড়া চুক্তি সম্পাদন করার ওপর গুরুত্ব আরোপ করেন সৌদি রাষ্ট্রদূত। বাংলাদেশের সার্বিক হজ কার্যক্রমের অগ্রগতিতে সন্তুষ্টি প্রকাশ করেন তিনি। উপদেষ্টা এ বছর বাংলাদেশের হজযাত্রীর কোটা নির্ধারণের ক্ষেত্রে গুরুত্বপূর্ণ ভূমিকা রাখায় সৌদি রাষ্ট্রদূতক ধন্যবাদ ও কৃতজ্ঞতা জানান। সাক্ষাৎকালে দুই দেশের মধ্যকার বিদ্যমান সম্পর্ক আগামীতে আরো মজবুত ও সুসংহত করাসহ স্বার্থসংশ্লিষ্ট বিষয়গুলো নিয়ে আলোচনা হয়। এ সময় ধর্ম সচিব মো. কামাল উদ্দিন, হজ অনুবিভাগের অতিরিক্ত সচিব ড. আয়াতুল ইসলাম ও যুগ্মসচিব ড. মো. মঞ্জুরুল হক উপস্থিত ছিলেন। বিডি প্রতিদিন\/কেএ","url":"https:\/\/www.bd-pratidin.com\/national\/2026\/01\/28\/1210266","date":1769594811000,"language":"bn","token_count":189,"source":"Bangladesh Pratidin"}
{"title":"ইন্দোনেশিয়ায় ভূমিধসে মৃতের সংখ্যা বেড়ে ১৭, বহু মানুষ নিখোঁজ","body":"প্রবল বৃষ্টিপাতের কারণে ইন্দোনেশিয়ার প্রধান দ্বীপ জাভায় ভয়াবহ ভূমিধসের ঘটনায় কমপক্ষে ১৭ জনের মৃত্যু হয়েছে। এ ঘটনায় এখনও বহু মানুষ নিখোঁজ রয়েছেন। সোমবার বিভিন্ন আন্তর্জাতিক সংবাদমাধ্যম এ তথ্য জানিয়েছে। সংবাদমাধ্যমের প্রতিবেদনে বলা হয়েছে, পশ্চিম জাভার মাউন্ট বুড়াংরাং ঢাল থেকে নামা এই ধস পাসির লানগু গ্রামের ৩৪টি বাড়ি সম্পূর্ণভাবে ধ্বংস করে দেয়। এতে অনেক মানুষ কাদা, বড় পাথর এবং বড় গাছের নিচে চাপা পড়ে। পরিস্থিতি এতটাই ভয়ঙ্কর যে, স্থানীয় বাসিন্দাদের একাংশকে অস্থায়ী সরকারি আশ্রয়ে সরিয়ে আনা হয়েছে। স্থানীয় উদ্ধারকর্মীরা ধ্বংসস্তূপে আটকে থাকা মানুষদের উদ্ধার করতে একের পর এক চেষ্টা চালাচ্ছে। ভিডিও ফুটেজে দেখা যায়, উদ্ধারকারীরা ফার্ম টুল এবং নির্দিষ্ট হাতের সাহায্যে কাদাতে ঢেকে থাকা মরদেহ তুলে নিয়ে যাওয়ার চেষ্টা করছে। ভারী যন্ত্রপাতি ব্যবহার করা প্রায় অসম্ভব, কারণ ভূমি খুবই নরম এবং অস্থিতিশীল। কাদা মাটির মধ্য দিয়ে সাবধানে এগোতে বাধ্য হচ্ছেন উদ্ধারকর্মীরা। প্রাদেশিক কর্তৃপক্ষ জানিয়েছে, হতাহতের সংখ্যা আরও বাড়তে পারে কারণ অনেক মানুষ এখনো ধ্বংসস্তূপের নিচে আটকা পড়ে আছেন বলে ধারণা করা হচ্ছে। দুর্যোগকবলিত এলাকা থেকে বাসিন্দাদের নিরাপদ স্থানে সরিয়ে নেওয়ার কাজ চলছে এবং জরুরি ত্রাণ সহায়তা পাঠানোর প্রস্তুতি নেওয়া হয়েছে। সূত্র: আল-জাজিরা, রয়টার্স বিডি প্রতিদিন\/এএম","url":"https:\/\/www.bd-pratidin.com\/international-news\/2026\/01\/27\/1209805","date":1769491156000,"language":"bn","token_count":174,"source":"Bangladesh Pratidin"}
{"title":"ইরানের বিপ্লবী গার্ডকে ‘সন্ত্রাসী সংগঠন’ ঘোষণা ইউরোপীয় ইউনিয়নের","body":"ইরানের শক্তিশালী সামরিক বাহিনী ‘ইসলামিক রেভল্যুশনারি গার্ড কর্পস’কে (আইআরজিসি) আনুষ্ঠানিকভাবে সন্ত্রাসী সংগঠনের তালিকায় অন্তর্ভুক্ত করেছে ইউরোপীয় ইউনিয়ন (ইইউ)। এর ফলে আল-কায়েদা বা আইএস-এর মতো গোষ্ঠীগুলোর সমপর্যায়ে রাখা হলো এই বাহিনীকে। ইরানের নেতৃত্বের প্রতি ইউরোপের অবস্থানে এটি একটি বড় ধরনের পরিবর্তন হিসেবে দেখা হচ্ছে। ইইউ-এর পররাষ্ট্রনীতি বিষয়ক প্রধান কাজা কালাস সামাজিক যোগাযোগমাধ্যম এক্স-এ (সাবেক টুইটার) লিখেছেন, দমনপীড়ন উত্তরহীন থাকতে পারে না। যে শাসনব্যবস্থা নিজের হাজার হাজার মানুষকে হত্যা করে, তারা আসলে নিজেদের পতনের পথই প্রশস্ত করছে। চলতি মাসের শুরুতে ইরানে সরকারবিরোধী বিক্ষোভে ভয়াবহ দমনপীড়নের জেরে এই সিদ্ধান্ত নেওয়া হয়েছে বলে জানা গেছে। ওই বিক্ষোভে হাজার হাজার মানুষ নিহত হয়েছেন বলে বিভিন্ন প্রতিবেদনে দাবি করা হয়েছে। নেদারল্যান্ডসের পররাষ্ট্রমন্ত্রী ডেভিড ভ্যান উইয়েল বলেন, বিক্ষোভকারীদের ওপর যে নৃশংসতা চালানো হয়েছে, তা কোনোভাবেই বরদাশত করা হবে না—এই বার্তা দেওয়া আমাদের জন্য জরুরি ছিল। ইসরায়েলের পররাষ্ট্রমন্ত্রী গিডিওন সা’র এই সিদ্ধান্তকে ‘ঐতিহাসিক’ বলে অভিহিত করেছেন। ইসরায়েলি কর্মকর্তাদের মতে, এই ঘোষণার ফলে এখন থেকে ইউরোপে আইআরজিসি সদস্যদের বিরুদ্ধে আইনিব্যবস্থা নেওয়া অনেক সহজ হবে। আগে নির্দিষ্ট কোনো সন্ত্রাসী হামলার প্রমাণ লাগত, কিন্তু এখন শুধু এই বাহিনীর সঙ্গে সম্পৃক্ততা প্রমাণিত হলেই তাদের বিচার বা সম্পদ বাজেয়াপ্ত করা সম্ভব হবে। এ ছাড়া ইউরোপোল-এর মাধ্যমে তথ্য আদান-প্রদান আরও গতিশীল হবে। এই সিদ্ধান্তের তীব্র সমালোচনা করেছে তেহরান। ইরানের পররাষ্ট্রমন্ত্রী আব্বাস আরাগচি একে একটি ‘কৌশলগত ভুল’ হিসেবে আখ্যা দিয়েছেন। তিনি বলেন, ইউরোপ যখন আমাদের জাতীয় সামরিক বাহিনীকে সন্ত্রাসী সংগঠন হিসেবে চিহ্নিত করছে, তখন তারা আসলে এই অঞ্চলে উত্তেজনার আগুনে ঘি ঢালছে। ১৯৭৯ সালের ইসলামি বিপ্লবের পর ইরানের শাসনব্যবস্থা রক্ষায় আইআরজিসি গঠিত হয়। বর্তমানে এটি ইরানের অর্থনীতি এবং সামরিক খাতের বিশাল অংশ নিয়ন্ত্রণ করে। বিশেষ করে দেশটির ব্যালিস্টিক মিসাইল এবং পারমাণবিক কর্মসূচির দেখভাল করে এই বাহিনী। জার্মানির নেতৃত্বে ফ্রান্স, ইতালি ও স্পেনের মতো দেশগুলো একমত হওয়ায় এই বড় পদক্ষেপ নেওয়া সম্ভব হয়েছে। তবে ইইউ নেতারা জানিয়েছেন, সন্ত্রাসী তালিকায় অন্তর্ভুক্ত করলেও ইরানের সঙ্গে কূটনৈতিক আলোচনার পথ খোলা রাখা হবে। আইআরজিসি-কে তালিকাভুক্ত করার পাশাপাশি মানবাধিকার লঙ্ঘনের অভিযোগে ইরানের ১৫ জন ব্যক্তি ও ৬টি প্রতিষ্ঠানের ওপর নতুন করে নিষেধাজ্ঞা আরোপ করেছে ইইউ। এর মধ্যে ড্রোন ও মিসাইল তৈরির সঙ্গে যুক্ত প্রতিষ্ঠানগুলোও রয়েছে। বিডি প্রতিদিন\/কেএইচটি","url":"https:\/\/www.bd-pratidin.com\/international-news\/2026\/01\/30\/1210980","date":1769742265000,"language":"bn","token_count":326,"source":"Bangladesh Pratidin"}
{"title":"বাংলা একাডেমিতে প্রতীকী বইমেলা","body":"ঐতিহ্যের ধারাবাহিকতায় বইমেলা অনুষ্ঠিত না হওয়ায় প্রতিবাদ স্বরূপ একদিনের প্রতীকী বইমেলার আয়োজন করেছে একুশে বইমেলা সংগ্রাম পরিষদ। রবিবার পয়লা ফেব্রুয়ারি রবিবার বাংলা একাডেমির নজরুল মঞ্চ চত্বরে অনুষ্ঠিত হয় দিনব্যাপী এই বইমেলা। মেলার উদ্বোধন করেন বাংলা একাডেমির সভাপতি অধ্যাপক আবুল কাশেম ফজলুল হক ও ঊনসত্তরের গন অভ্যুত্থানের নেত্রী দীপা দত্ত। একুশে বইমেলা সংগ্রাম পরিষদের যুগ্ম আহ্বায়ক মফিজুর রহমান লালটুর সভাপতিত্বে উদ্বোধনী অনুষ্ঠানে বক্তব্য রাখেন অধ্যাপক আনু মুহাম্মদ, একুশে বইমেলা সংগ্রাম পরিষদের যুগ্ম আহ্বায়ক সাঈদ বারী, সম্মিলিত সাংস্কৃতিক সংগঠনের আহ্বায়ক খন্দকার শাহ আলম, উদীচীর সাধারণ সম্পাদক জামশেদ আনোয়ার তপন, বাংলাদেশ পুস্তক প্রকাশক সমিতির সাবেক সভাপতি আলমগীর শিকদার লোটন, সৃজনশীল বই প্রকাশক সমিতি ঢাকার সাধারণ সম্পাদক কবি প্রকাশক দেলোয়ার হাসান, প্রকাশক ও শিশু সংগঠক প্রকাশক সৈয়দ জাকির হোসাইন, কবি কামরুজ্জামান ভূইয়া প্রমুখ। ঐতিহ্যের ধারাক্রম রক্ষায় একদল প্রকাশক ঠিকই বইয়ের পসরা সাজালেন। খোলা আকাশতলে চেয়ার-টেবিল বসিয়ে গুটিকয়েক বইয়ের স্টল স্থাপন করা হয়, যার নাম দেওয়া হয়েছে ‘অমর একুশে প্রতীকী বইমেলা’। প্রতীকী বইমেলায় অংশ নেয় অন্যপ্রকাশ, কাকলী প্রকাশনী, অ্যাডর্ন পাবলিকেশন, জাগৃতি, নতুন দিগন্ত, আকাশ, সূচীপত্র, আবিষ্কার, বিবর্তন সাংস্কৃতিক কেন্দ্র, অনুপম প্রকাশনী, পাঠক সমাবেশ, অনিন্দ্য প্রকাশ, ছায়াবীথি, কৌমুদী প্রকাশনীসহ আরও বেশ কিছু প্রকাশনা প্রতিষ্ঠান। দিনব্যাপী প্রতীকী বইমেলা একুশের গান, কবিতাপাঠ, বক্তৃতা, নাটক পরিবেশিত হয়। উদীচী, বিবর্তন, সাভৈসহ বিভিন্ন সাংস্কৃতিক সংগঠন এতে অংশ নেয়। বিডি প্রতিদিন\/আরাফাত","url":"https:\/\/www.bd-pratidin.com\/national\/2026\/02\/01\/1211974","date":1769955182000,"language":"bn","token_count":199,"source":"Bangladesh Pratidin"}
{"title":"মা হলেন ক্যাটরিনা কাইফ","body":"বলিউড অভিনেত্রী ক্যাটরিনা কাইফের কোলজুড়ে এসেছে পুত্রসন্তান। ৪২ বছর বয়সে প্রথমবারের মতো মা হলেন অভিনেত্রী। বিষয়টি নিশ্চিত করেছেন অভিনেত্রীর স্বামী বলিউড অভিনেতা ভিকি কৌশল। সামাজিক যোগাযোগমাধ্যমে এক পোস্টে অভিনেতা লেখেন, আমাদের খুশির কারণ ভূমিষ্ঠ হয়েছে। এরসঙ্গে জুড়ে দিয়েছেন হৃদয়ের ইমোজি। ২০২১ সালের ডিসেম্বরে বিয়ের পিঁড়িতে বসেছিলেন ক্যাটরিনা ও ভিকি। গোপনীয়তা বজায় রেখে বসেছিল সেই বিয়ের আসর। ২০২৪ সাল থেকে ক্যাটরিনার অন্তঃসত্ত্বা হওয়া নিয়ে জল্পনা শুরু হয়েছিল। মূলত, অভিনেত্রী দীর্ঘদিন লন্ডনে নিজের মায়ের কাছে গিয়ে থাকছিলেন। সেই সময় থেকে শুরু হয় জল্পনা। পাশাপাশি, অভিনয় থেকেও দূরে সরে গিয়েছিলেন তিনি। এক দশক আগে এক সাক্ষাৎকারে ক্যাটরিনা জানিয়েছিলেন, পরিবার-স্বামী-সন্তান এই বিষয়গুলোকে তিনি বিশেষ মর্যাদা দেন। অভিনেত্রী বলেন, অন্যরকমের ভাবনাচিন্তা অনেকের থাকতেই পারে। কিন্তু আমার জন্য এটা ভীষণ গুরুত্বপূর্ণ। আমি বিয়ে করার স্বপ্ন দেখি। সন্তান নিয়ে সুখে সংসার করতে চাই। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/11\/07\/1176828","date":1762497549000,"language":"bn","token_count":128,"source":"Bangladesh Pratidin"}
{"title":"বিশ্বকাপ থেকে বাংলাদেশকে বাদ দেওয়া ‘দ্বিমুখী নীতি’: পাকিস্তান","body":"ভারতের মাটিতে ২০২৬ টি-টোয়েন্টি বিশ্বকাপ খেলতে না চাওয়ার সিদ্ধান্তে অনড় থাকায় বাংলাদেশকে টুর্নামেন্ট থেকে আনুষ্ঠানিকভাবে বাদ দিয়েছে আন্তর্জাতিক ক্রিকেট কাউন্সিল (আইসিসি)। বাংলাদেশের পরিবর্তে গ্রুপ ‘সি’-তে অন্তর্ভুক্ত করা হয়েছে স্কটল্যান্ডকে। তবে আইসিসির এই সিদ্ধান্তকে ‘অবিচার’ ও ‘দ্বিমুখী নীতি’ আখ্যা দিয়ে বাংলাদেশের পাশে দাঁড়িয়েছে পাকিস্তান। ক্রিকেটভিত্তিক ওয়েবসাইট ক্রিকবাজের প্রতিবেদনে বলা হয়েছে, শনিবার সকালে আইসিসির প্রধান নির্বাহী কর্মকর্তা (সিইও) সঞ্জোগ গুপ্ত বোর্ড সদস্যদের জানান, বিসিবির উত্থাপিত দাবিগুলো আইসিসির নীতিমালার পরিপন্থী। বিসিবি সভাপতি আমিনুল ইসলাম বুলবুলকে পাঠানো চিঠিতে আইসিসি উল্লেখ করে, বোর্ডের সিদ্ধান্ত মেনে নিতে ব্যর্থ হয়েছে বাংলাদেশ। আইসিসির ভাষ্য অনুযায়ী, টুর্নামেন্টের মর্যাদা ও নিরপেক্ষতা রক্ষার স্বার্থে বাংলাদেশের পরিবর্তে স্কটল্যান্ডকে আমন্ত্রণ জানানো হয়েছে। বর্তমান র‍্যাঙ্কিং ও অতীত পারফরম্যান্স বিবেচনায় এই সুযোগ পেয়েছে স্কটিশরা। সংশোধিত সূচি অনুযায়ী, স্কটল্যান্ড ইডেন গার্ডেন্সে ওয়েস্ট ইন্ডিজ, ইতালি ও ইংল্যান্ডের বিপক্ষে গ্রুপ পর্বের ম্যাচ খেলবে। আইসিসির নিরাপত্তা মূল্যায়নে বলা হয়, ভারতের মাটিতে বাংলাদেশ দলের জন্য ঝুঁকির মাত্রা ছিল ‘সহনীয় থেকে কম’। তবে বিসিবির দাবি ছিল, এই ঝুঁকি ‘সহনীয় থেকে উচ্চ’। আইসিসি আরও উল্লেখ করে, এর আগের বছর পাকিস্তানে অনুষ্ঠিত চ্যাম্পিয়ন্স ট্রফিতে এর চেয়েও বেশি ঝুঁকি থাকা সত্ত্বেও বাংলাদেশ দল অংশ নিয়েছিল। গত বুধবার আইসিসি বিসিবিকে ২৪ ঘণ্টার আল্টিমেটাম দেয়। নির্ধারিত সময় পার হওয়ার পর বিসিবি চিঠি দিলেও ততক্ষণে আইসিসি তাদের সিদ্ধান্তে অনড় থাকে। আইসিসির মতে, বিসিবির দাবি মেনে নিলে ভবিষ্যতে আন্তর্জাতিক টুর্নামেন্টের নিরপেক্ষতা বজায় রাখা কঠিন হয়ে পড়বে। এই সিদ্ধান্তের তীব্র প্রতিবাদ জানিয়েছেন পাকিস্তানের স্বরাষ্ট্রমন্ত্রী ও পাকিস্তান ক্রিকেট বোর্ডের (পিসিবি) চেয়ারম্যান মহসিন নাকভি। লাহোরে তিনি বলেন, “বাংলাদেশের সঙ্গে অবিচার করা হচ্ছে। আইসিসির দ্বিমুখী নীতি থাকতে পারে না। ভারত ও পাকিস্তানের জন্য যদি বিশেষ ‘হাইব্রিড মডেল’ থাকতে পারে, তবে বাংলাদেশের জন্য কেন নয়? এক দেশ অন্য দেশকে ডিক্টেট করতে পারে না।” নাকভি আরও জানান, বাংলাদেশের প্রতি সংহতি জানিয়ে পাকিস্তানও বিশ্বকাপ থেকে সরে দাঁড়াবে কি না সে সিদ্ধান্ত প্রধানমন্ত্রী দেশে ফেরার পর নেওয়া হবে। তিনি বলেন, ‘আগে সিদ্ধান্ত আসুক; আমাদের কাছে প্ল্যান এ, বি, সি, ডি সবই প্রস্তুত।’ বিডি-প্রতিদিন\/আশফাক","url":"https:\/\/www.bd-pratidin.com\/sports\/2026\/01\/24\/1208711","date":1769258155000,"language":"bn","token_count":297,"source":"Bangladesh Pratidin"}
{"title":"সামাজিক মাধ্যমে শিল্পা শেঠির বিকৃত ছবি-ভিডিও, আদালতে অভিযোগ","body":"সামাজিক মাধ্যমে নিজের বিকৃত ছবি ও ভিডিও ছড়িয়ে পড়ায় গভীর উদ্বেগ প্রকাশ করে আদালতের শরণাপন্ন হলেন বলিউড অভিনেত্রী শিল্পা শেঠি। তাঁর অভিযোগ, কৃত্রিম প্রযুক্তির মাধ্যমে তাঁর কণ্ঠস্বর ও চেহারা বিকৃত করে একাধিক ছবি ও ভিডিও তৈরি করা হয়েছে। এবং তা বিভিন্ন অনলাইন প্ল্যাটফর্মে ছড়িয়ে দেওয়া হচ্ছে। সম্প্রতি আর্থিক প্রতারণা সংক্রান্ত অভিযোগ এবং রেস্তোরাঁয় গোলমালের ঘটনার পর এবার এই নতুন সমস্যার মুখে পড়লেন শিল্পা। তাঁর দাবি, এই ভুয়া ও বিকৃত কনটেন্টের কারণে শুধু তাঁর ব্যক্তিগত জীবনেই নয়, দর্শকের কাছেও তাঁর ভাবমূর্তি ক্ষতিগ্রস্ত হচ্ছে। এমনকি নিরাপত্তার অভাবও অনুভব করছেন তিনি। শিল্পার অভিযোগের প্রেক্ষিতে বিষয়টি খতিয়ে দেখে বম্বে হাইকোর্ট জানিয়েছে, ঘটনাটি অত্যন্ত উদ্বেগজনক। শুনানিতে বিচারপতি মন্তব্য করেন, কোনও ব্যক্তিকে এভাবে হেনস্থা করা সম্পূর্ণ অনৈতিক ও বেআইনি। কারও অনুমতি ছাড়া ব্যক্তিগত ছবি বা ভিডিয়ো বিকৃত করে প্রকাশ করা অপরাধ। হাইকোর্টের স্পষ্ট নির্দেশ, অবিলম্বে এই ধরনের সমস্ত বিকৃত ছবি ও ভিডিও মুছে ফেলতে হবে। পাশাপাশি আদালত জানিয়ে দিয়েছে, ডিজিটাল মাধ্যমে কারও ভাবমূর্তি নষ্ট করার কোনও অধিকার কারও নেই। বিডি প্রতিদিন\/মুসা","url":"https:\/\/www.bd-pratidin.com\/entertainment\/2025\/12\/27\/1197027","date":1766832581000,"language":"bn","token_count":155,"source":"Bangladesh Pratidin"}
{"title":"ঢাকায় মুক্তি পেল ‘অ্যাভাটার’","body":"নীলাভ প্যানডোরার জগতে আবারও ডুব দেওয়ার সময় এসেছে। সিনেমা ইতিহাসের ধারা বদলে দেওয়া কল্পবিজ্ঞানের সেই বিস্ময়কর ফ্র্যাঞ্চাইজি অ্যাভাটার নতুন অধ্যায় নিয়ে হাজির হয়েছে দর্শকদের সামনে। শুক্রবার বিশ্বব্যাপী মুক্তি পেয়েছে জেমস ক্যামেরনের আলোচিত তৃতীয় কিস্তি অ্যাভাটার: ফায়ার অ্যান্ড অ্যাশ। একই দিনে ঢাকার প্রেক্ষাগৃহেও ছবিটির প্রদর্শন শুরু হয়েছে। রাজধানীর স্টার সিনেপ্লেক্স ‘নাও শোয়িং’ প্রচারণার মাধ্যমে ছবিটির মুক্তির ঘোষণা দিয়েছে। প্রাথমিকভাবে ১৯ ডিসেম্বর থেকে ২৪ ডিসেম্বর পর্যন্ত নির্ধারিত শিডিউলে দর্শকরা সিনেমাটি উপভোগ করতে পারবেন। ২০০৯ সালে প্রথম ‘অ্যাভাটার’ মুক্তির মাধ্যমে বিশ্বজুড়ে সিনেমাপ্রেমীদের চমকে দেন কিংবদন্তি নির্মাতা জেমস ক্যামেরন। সেই সিনেমা আয় করে প্রায় ২ দশমিক ৯ বিলিয়ন ডলার, যা দীর্ঘদিন ছিল সর্বোচ্চ আয়ের রেকর্ড। এরপর ২০২২ সালে মুক্তি পাওয়া দ্বিতীয় পর্ব ‘দ্য ওয়ে অব ওয়াটার’ও থেমে থাকেনি- বক্স অফিসে যোগ করে প্রায় ২ দশমিক ৩ বিলিয়ন ডলার। এবার মাত্র তিন বছরের ব্যবধানে তৃতীয় অধ্যায় নিয়ে আবারও বাজিমাতের পথে ক্যামেরন। লন্ডনে বিশেষ প্রদর্শনীর পর থেকেই ‘ফায়ার অ্যান্ড অ্যাশ’ প্রশংসায় ভাসছে। সমালোচকদের মতে, এটি শুধু সিনেমা নয়—একটি পূর্ণাঙ্গ সিনেমাটিক অভিজ্ঞতা। কেউ বলছেন, এই ছবি মনে করিয়ে দেয় কেন বড় পর্দায় সিনেমা দেখার আবেদন কখনো কমে না; আবার কেউ বলছেন, প্যানডোরায় ফিরে যাওয়ার অনুভূতিটাই সবচেয়ে বড় প্রাপ্তি। গল্পের দিক থেকেও এবার রয়েছে বড় চমক। আগের পর্বে সুলি পরিবারের বড় ছেলে নেটেয়ামের মৃত্যু যে শোকের ছায়া ফেলেছিল, তার রেশ নিয়েই এগোবে নতুন কাহিনি। তবে এবার প্যানডোরার বাসিন্দা নাভিদের শুধু আলোয় নয়, অন্ধকারেও দেখা যাবে। ‘অ্যাশ পিপল’ নামের নতুন গোষ্ঠীর মাধ্যমে আগুনের প্রতীকে উঠে আসবে নাভিদের ভিন্ন এক রূপ- যেখানে নায়ক-খলনায়কের প্রচলিত সীমারেখাও বদলে যেতে পারে। স্যাম ওয়ার্থিংটন, জোয়ি সালডানা ও ওনা চ্যাপলিনের অভিনয়, সঙ্গে ক্যামেরনের অভাবনীয় ভিজ্যুয়াল ও অ্যাকশন- সব মিলিয়ে ‘অ্যাভাটার: ফায়ার অ্যান্ড অ্যাশ’ যে বক্স অফিসে নতুন আলোড়ন তুলতে যাচ্ছে, তা নিয়ে আশাবাদী চলচ্চিত্র সংশ্লিষ্টরা। বিডি-প্রতিদিন\/তানিয়া","url":"https:\/\/www.bd-pratidin.com\/entertainment\/2025\/12\/19\/1193857","date":1766132383000,"language":"bn","token_count":271,"source":"Bangladesh Pratidin"}
{"title":"‘আন্টি’ বলায় ব্লক, আনব্লক করতে জুড়ে দিলেন শর্ত","body":"বলিউড অভিনেত্রী সোনাক্ষী সিনহা বরাবরই অনলাইন ট্রোলিংয়ের শিকার হন। কখনো ভিন্নধর্মে বিয়ে নিয়ে কটাক্ষ, আবার কখনো শরীর নিয়ে অযাচিত মন্তব্য। সবকিছুই সামাল দেন কৌশলে। সম্প্রতি ‘টু মাচ উইথ কাজল অ্যান্ড টুইঙ্কেল’ অনুষ্ঠানে হাজির হয়ে সোনাক্ষী খোলাখুলি জানালেন কীভাবে তিনি এসব ট্রোল সামলান এবং কেন কখনো কখনো পাল্টা জবাব দিতে বাধ্য হন। অভিনেত্রী বলেন, আমি খুব কম সময়েই সমালোচকদের জবাব দিই। কিন্তু যখন দিই, তখন বুঝে নিতে হবে—ওরা সত্যিই সীমা ছাড়িয়েছে। সাধারণত আমি এসব উপেক্ষা করি, নেতিবাচকতা আমার খুব একটা ছুঁতে পারে না। কিন্তু কখনো কখনো এমন হয় যে মনে হয়—এই কে রে তুই? আমাকে এমন বলার সাহস তোর হলো কী করে? কম্পিউটারের ওপারে বসে থাকা এক অচেনা লোক, আর তুই আমাকে অপমান করবি? আচ্ছা, এবার তোকে দেখাই। এক নেটিজেন অভিযোগ করেন যে, সোনাক্ষী নাকি তাকে শুধু ‘আন্টি’ বলায় ব্লক করে দিয়েছেন। এই প্রসঙ্গে অভিনেত্রী রসিকতার সুরে বলেন, তোমাকে আনব্লক করব শুধু আবার ব্লক করার জন্য! সোনাক্ষীর এই রসিক ভঙ্গির জবাব মুহূর্তেই ভাইরাল হয়ে যায়। নেটিজেনরা তার খোলামেলা মনোভাব এবং তীক্ষ্ণ রসবোধের প্রশংসা করেছেন। ২০১০ সালে ‘দাবাং’ ছবি দিয়ে অভিনয়ে যাত্রা শুরু করেন সোনাক্ষী। সালমান খানের বিপরীতে ‘রাজ্জো’ চরিত্রে আত্মপ্রকাশেই জয় করে নেন তরুণ দর্শকের হৃদয়। এরপর ‘আকিরা’, ‘নুর’, ‘ডাবল এক্সএল, ‘লুটেরা, ‘দহাড়’, ‘হীরামান্ডি’র মতো বৈচিত্র্যময় সিনেমায় নিজেকে নতুনভাবে আবিষ্কার করেছেন শত্রুঘ্ন সিনহার কন্যা। ‘জটাধারা’ ছবির মাধ্যমে প্রথমবার তেলেগু সিনেমায় দেখা যাবে তাকে। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/10\/31\/1174086","date":1761880235000,"language":"bn","token_count":214,"source":"Bangladesh Pratidin"}
{"title":"আসছে ‘দ্য ফ্যামিলি ম্যান’ এর চতুর্থ সিরিজ","body":"রাজ ও ডি কের জনপ্রিয় ওয়েব সিরিজ ‘দ্য ফ্যামিলি ম্যান’ মুক্তির পরেই চমকে দিয়েছিল। অ্যাকশন তো বটেই, হাস্যরস, ড্রামার মিশেলে অ্যামাজন প্রাইম ভিডিওর সিরিজটি দ্রুতই জনপ্রিয়তা পায়। দীর্ঘ বিরতির পর আসা ‘দ্য ফ্যামিলি ম্যান’-এর তৃতীয় কিস্তির সাফল্যের মধ্যেই এলো নতুন সুখবর। আসছে চতুর্থ সিজন—এমনটা নিশ্চিত করেছেন অভিনেতা মনোজ বাজপেয়ী। চলতি বছরে মুক্তি পাওয়া সিজন ৩ প্রাইম ভিডিও ইন্ডিয়ার এ বছরের সবচেয়ে বেশি দেখা সিরিজ হয়েছে। চার বছর পরও দর্শকদের উত্তেজনা কমেনি। প্রথম সপ্তাহেই সিরিজটি আগের সব রেকর্ড ভেঙে দেয়। এ বিষয়ে সিরিজটির নির্মাতা রাজ নিদিমোরু ও কৃষ্ণ ডি কে বলেন, দীর্ঘ বিরতির পরও দর্শক যে এত ভালোবাসা দিয়েছে, তা তাদের জন্য বড় অনুপ্রেরণা। এদিকে মনোজ বাজপেয়ী জানিয়েছেন, সিজন ৩-এর যেখানে গল্প থেমে ছিল, সেখান থেকেই শুরু হবে নতুন সিজন। শ্রীকান্ত তিওয়ারিকে দেখা যাবে আরেকটি নতুন ও ঝুঁকিপূর্ণ মিশনে। শোনা যাচ্ছে, এবার গল্পের প্রধান পটভূমি হতে পারে ভারতের পশ্চিমাঞ্চল। আগের মতোই ফিরছেন শরিব হাশমি, প্রিয়ামণিসহ মূল অভিনেতারা। প্রাইম ভিডিওর কর্মকর্তা নিখিল মাধোক বলেন, সিজন ৩ এর জনপ্রিয়তার পেছনে রয়েছে রোমাঞ্চ, আবেগ, হাস্যরস ও শক্তিশালী অভিনয়ের দুর্দান্ত মিশ্রণ। এবার জয়দীপ আহলাওয়াত ও নিমরত কৌর যোগ হওয়ায় সিরিজটি আরও আকর্ষণীয় হয়েছে। সব মিলিয়ে নতুন সিজন নিয়ে ভক্তদের উত্তেজনা এখন তুঙ্গে। সিরিজ প্রেমীরা অপেক্ষা করছেন, কবে পর্দায় আসবে ‘দ্য ফ্যামিলি ম্যান’ সিজন ৪। বিডি প্রতিদিন\/কামাল","url":"https:\/\/www.bd-pratidin.com\/entertainment\/2025\/12\/05\/1188014","date":1764939250000,"language":"bn","token_count":201,"source":"Bangladesh Pratidin"}
{"title":"‘ধুরন্ধর’ নিয়ে প্রশংসা করলেও ছবির রাজনীতি নিয়ে দ্বিমত হৃতিকের","body":"বলিউড বক্স অফিসে ঝড় তুলেছে ‘ধুরন্ধর’। ছবিটি নিয়ে উচ্ছ্বসিত সাধারণ দর্শক থেকে তারকারাও। এবার ‘ধুরন্ধর’কে প্রশংসায় ভাসালেন হৃতিক রোশন। এরসঙ্গে নিজের দ্বিমতের জায়গাও তুলে ধরলেন অভিনেতা। ইনস্টাগ্রাম স্টোরিতে ‘ধুরন্ধর’ দেখার অভিজ্ঞতা ভাগ করে হৃতিক লেখেন, আমি সিনেমাকে ভালোবাসি। সেই সব মানুষকে ভালোবাসি, যারা শিখরে পৌঁছেও কাহিনির কাছে নিজেকে সঁপে দেন, যা বলতে চাইছেন, তা পর্দায় ফুটে না ওঠা পর্যন্ত সেই কাহিনিই তাদের চালনা করে। ‘ধুরন্ধর’ তেমনই এক উদাহরণ। গল্প বলার ধরন দারুণ। ছবিতে যে রাজনৈতিক বার্তা দেওয়া হয়েছে তার সঙ্গে দ্বিমত প্রকাশ করে অভিনেতা আরও লেখেন, আমি হয়তো (ছবির) রাজনীতির ব্যাপারে দ্বিমত পোষণ করি। বৈশ্বিক নাগরিক হওয়ার দরুণ চলচ্চিত্র নির্মাতা হিসেবে আমাদের কী দায়িত্ব পালন করা উচিত, তা নিয়ে তর্কবিতর্কেও যেতে পারি আমি। কিন্তু সিনেমার শিক্ষার্থীর হিসেবে যা শিখলাম, তা এড়িয়ে যেতে পারি না। অসাধারণ! ‘ধুরন্ধর’ ছবির প্রেক্ষাপট হিসেবে রাখা হয়েছে, ২৬\/১১ মুম্বাই হামলা এবং কংগ্রেস নেতৃত্বাধীন সে সময়ের সরকারকে। ভারতের বর্তমান প্রধানমন্ত্রী নরেন্দ্র মোদি সরকারের অনুগামী হিসেবে পরিচিত আদিত্য ধরের এই ছবিও ‘প্রোপাগান্ডা’ বলে দাবি উঠতে শুরু করেছে। সেই আবহেই হৃতিকের এই পোস্ট বিতর্ক আরও উসকে দিল বলে মনে করছেন অনেকে। আদিত্য ধর এর আগে ‘উরি’, ‘আর্টিকেল ৩৭০’র মতো ছবি বানিয়েছেন। নিজের ছবিতে উগ্র জাতীয়তাবাদ তুলে ধরেন তিনি, এমন সমালোচনাও শোনা গিয়েছে। তবে বিতর্ক সত্ত্বেও বক্স অফিসে ঝড় তুলেছে ‘ধুরন্ধর’। প্রথম সপ্তাহেই ১০০ কোটি রুপির ব্যবসা করে ছবিটি। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/12\/11\/1190595","date":1765448263000,"language":"bn","token_count":211,"source":"Bangladesh Pratidin"}
{"title":"প্রিন্স লুকে শাকিব খান, পর্দায় নতুন রূপ","body":"শাকিব খান অভিনীত নতুন সিনেমা প্রিন্স ওয়ানস আপন আ টাইম ইন ঢাকা রোজার ঈদে প্রেক্ষাগৃহে মুক্তি পাবে বলে জানিয়েছেন নির্মাতারা। রবিবার সন্ধ্যায় প্রকাশিত হয়েছে সিনেমাটির মোশন পোস্টার। এই পোস্টারেই প্রথমবার প্রিন্স লুকে ধরা দিলেন শাকিব খান। ১৬ সেকেন্ডের মোশন ফার্স্ট লুকে শাকিব খানকে দেখা গেছে বিধ্বংসী রূপে। মুখভর্তি দাড়ি, লম্বা চুল, চোখে সানগ্লাস, পরনে কালো গাউন। হাতে রয়েছে ইউনিক ডিজাইনের একটি মিউজিক্যাল বন্দুক। সামনে আকাশে উড়তে থাকা একটি হেলিকপ্টারের দিকে তাক করা অস্ত্র যেন পুরোপুরি গ্যাংস্টার চরিত্রের ইঙ্গিত দেয়। প্রযোজনা প্রতিষ্ঠান ক্রিয়েটিভ ল্যান্ড ফিল্মস তাদের ফেসবুক পেজে পোস্টারটি শেয়ার করে লিখেছে, সে ক্ষমতার পেছনে ছোটে না, ক্ষমতাই তাকে অনুসরণ করে। অন্যদিকে শাকিব খান নিজের ফেসবুক পেজে পোস্টারটি শেয়ার করে লিখেছেন, একটা শহর, একটা উপাখ্যান, প্রিন্সের আগমনে এবার কাঁপবে সারা দেশ। জানা গেছে নব্বইয়ের দশকের অ্যাকশনধর্মী গল্পে নির্মিত হচ্ছে প্রিন্স। সিনেমাটি পরিচালনা করেছেন আবু হায়াত মাহমুদ। এতে অ্যাকশনের পাশাপাশি থাকছে রোমান্টিক একটি গল্প। সে কারণেই মোশন পোস্টারে ব্যবহার করা হয়েছে মিউজিক্যাল বন্দুক। এই সিনেমায় শাকিব খানের বিপরীতে অভিনয় করছেন বাংলাদেশের তাসনিয়া ফারিণ, পশ্চিমবঙ্গের জ্যোতির্ময়ী কুণ্ডু। বিভিন্ন চরিত্রে আরও রয়েছেন নাসির উদ্দিন খান, এজাজুল ইসলাম, ইন্তেখাব দিনার। ইতোমধ্যে বাংলাদেশ ও শ্রীলঙ্কায় সিনেমাটির দুই লটের শুটিং শেষ হয়েছে। বিডি প্রতিদিন\/আশিক","url":"https:\/\/www.bd-pratidin.com\/entertainment\/2026\/02\/02\/1212230","date":1770016252000,"language":"bn","token_count":187,"source":"Bangladesh Pratidin"}
{"title":"পাকিস্তানের ম্যাচ বয়কট ইস্যুতে মুখ খুললেন ভারতের অধিনায়ক","body":"আসন্ন টি-টোয়েন্টি বিশ্বকাপে ভারতের বিপক্ষে ম্যাচ বয়কটের সিদ্ধান্তে অনড় রয়েছে পাকিস্তান। এই ইস্যুতে ভারতও নিজেদের অবস্থান স্পষ্ট করেছে। টুর্নামেন্ট শুরুর আগে ‘ক্যাপ্টেনস ডে’-তে প্রতিক্রিয়া জানিয়ে প্রথমবারের মতো মুখ খুললেন ভারতীয় অধিনায়ক সূর্যকুমার যাদব। টি-টোয়েন্টি বিশ্বকাপে আগামী ১৫ ফেব্রুয়ারির ভারত-পাক ম্যাচ নিয়ে কথা বলতে গিয়ে সূর্যকুমার স্পষ্ট করে জানিয়ে দেন, পাকিস্তান না খেললেও ভারত প্রস্তুত থাকবে। এই প্রসঙ্গে তিনি বলেন,‘আমরা তো কখনও খেলব না বলিনি। ওরা খেলতে চাইছে না। কলম্বোর জন্য আমাদের বিমানের টিকিট কাটা হয়ে গেছে।’ টি-টোয়েন্টি বিশ্বকাপের গ্রুপ পর্বে পাকিস্তান যদি ভারতের বিপক্ষে ম্যাচ বয়কট করে, তাহলে দুই চিরপ্রতিদ্বন্দ্বী দেশের অধিনায়ক সূর্যকুমার যাদব ও সালমান আলি আগার মুখোমুখি হওয়া হবে না। এমনকি বিশ্বকাপের আগে অনুষ্ঠিত ‘ক্যাপ্টেনস ডে’-তেও দেখা হয়নি এই দুই অধিনায়কের। আগামী শনিবার থেকে মাঠে গড়াচ্ছে এবারের টি-টোয়েন্টি বিশ্বকাপ। তার আগে বৃহস্পতিবার অধিনায়কদের আনুষ্ঠানিক সংবাদ সম্মেলন অনুষ্ঠিত হয়। নিয়ম অনুযায়ী সব অধিনায়ককে উপস্থিত থাকার কথা থাকলেও এবার ২০ দেশের অধিনায়কদের একসঙ্গে বসানো হয়নি। তাদের দুই ভাগে ভাগ করা হয়। এক ব্যাচ সংবাদ সম্মেলন করে সহ-আয়োজক শ্রীলঙ্কার কলম্বোতে, যেখানে উপস্থিত ছিলেন পাকিস্তান অধিনায়ক সালমান আলি আগা। অন্য ব্যাচ সংবাদ সম্মেলন করে ভারতের মুম্বাইয়ে, যেখানে ছিলেন স্বাগতিক দলের অধিনায়ক সূর্যকুমার যাদব।","url":"https:\/\/www.bd-pratidin.com\/sports\/2026\/02\/05\/1213431","date":1770296190000,"language":"bn","token_count":181,"source":"Bangladesh Pratidin"}
{"title":"ট্রাম্প গাজায় যুদ্ধ বন্ধ করতে পারে: তুরস্ক","body":"তুরস্কের পররাষ্ট্রমন্ত্রী হাকান ফিদান বলেছেন, মার্কিন প্রেসিডেন্ট ডোনাল্ড ট্রাম্পই একমাত্র ব্যক্তি যিনি গাজায় দখলদার ইসরাইলের আগ্রাসন বন্ধে বন্ধে চাপ প্রয়োগ করতে পারে। স্থানীয় সময় শুক্রবার (২৩ জানুয়ারি) সংবাদমাধ্যম এনটিভিকে এক সাক্ষাৎকারে হাকান ফিদান এই কথা বলেন। তিনি বলেন, মার্কিন প্রেসিডেন্ট প্রভাব বিস্তার করলে গাজার স্থিতিশীলতা ফিরিয়ে আসবে। হাকান ফিদানের মন্তব্যটি এমন সময় আসলো যখন ট্রাম্প গাজা পুনর্গঠনে ‘বোর্ড অব পিস’ গঠনের কার্যক্রম এগিয়ে নিচ্ছে। সেই সাথ তিনি এই বোর্ডে অংশ নিতে বিশ্ব নেতাদের আমন্ত্রণ জানিয়েছেন। ফিদান জানান, তিনি বিশ্বাস করেন ট্রাম্পের গাজায় যুদ্ধ বন্ধ করার ক্ষমতা আছে। গাজায় তুর্কিয় সেনা পাঠানোর সম্ভাবনা সম্পর্কে জানতে চাইলে ফিদান বলেন, আঙ্কারা শান্তি পরিকল্পনাকে সমর্থন করার জন্য তার সাধ্যমতো সবকিছু করতে প্রস্তুত। তিনি বলেন, তুর্কি গাজায় একটি আন্তর্জাতিক স্থিতিশীলতা বাহিনীতে অংশ নিতে ইচ্ছুক। তিনি জোর দিয়ে বলেন, যেকোনো মোতায়েন বৃহত্তর আন্তর্জাতিক ঐকমত্যের উপর নির্ভর করবে। এসময় ইরানে মার্কিন হস্তক্ষেপের বিরোধীতা করেছেন হাকান ফিদান। তিনি বলেন, চাপ বৃদ্ধি করলে পরিবেশ আরও অস্থিতিশীলতার দিকে যেতে পারে। তিনি বলেন, নিষেধাজ্ঞা ইতোমধ্যেই ইরানের অর্থনীতির ক্ষতি করছে এবং অভ্যন্তরীণ বিক্ষোভকে উস্কে দিচ্ছে। তিনি আরও বলেন,তেহরান আলোচনার জন্য উন্মুক্ত রয়েছে। তবে তাদের কোণঠাসা করার চেষ্টা করা হলে, সবচেয়ে খারাপ পরিস্থিতির জন্য প্রস্তুত থাকতে হবে। সূত্র: টিআরটি ওয়ার্ল্ড। বিডি প্রতিদিন\/কামাল","url":"https:\/\/www.bd-pratidin.com\/international-news\/2026\/01\/24\/1208617","date":1769246265000,"language":"bn","token_count":189,"source":"Bangladesh Pratidin"}
{"title":"প্রধান উপদেষ্টাকে বিএনপি চেয়ারম‍্যান ও তার পরিবারের ফুলেল শুভেচ্ছা","body":"অন্তর্বর্তী সরকারের প্রধান উপদেষ্টা প্রফেসর ড. মুহাম্মদ ইউনূসকে ফুলেল শুভেচ্ছা জানিয়েছেন বাংলাদেশ জাতীয়তাবাদী দলের (বিএনপি) চেয়ারম‍্যান তারেক রহমান ও তার পরিবার। শনিবার সন্ধ্যায় রাজধানীর হেয়ার রোডস্থ প্রধান উপদেষ্টার বাসভবনে বিএনপি চেয়ারম্যান তারেক রহমান, তার সহধর্মিণী ডা. জুবাইদা রহমান এবং কন‍্যা ব‍্যারিস্টার জাইমা রহমানের পক্ষ থেকে প্রধান উপদেষ্টার হাতে ফুলেল শুভেচ্ছাটি তুলে দেন বিএনপি চেয়ারম্যানের একান্ত সচিব এ বি এম আব্দুস সাত্তার। বিডি প্রতিদিন\/এমআই","url":"https:\/\/www.bd-pratidin.com\/national\/2026\/01\/17\/1205882","date":1768664069000,"language":"bn","token_count":63,"source":"Bangladesh Pratidin"}
{"title":"পানি সম্পদ মন্ত্রণালয়ের নতুন সচিব হলেন ড. এ কে এম শাহাবুদ্দিন","body":"ড. এ কে এম শাহাবুদ্দিনকে পানি সম্পদ মন্ত্রণালয়ের নতুন সচিব হিসেবে নিয়োগ দিয়েছে সরকার। বৃহস্পতিবার জনপ্রশাসন মন্ত্রণালয়ের ঊর্ধ্বতন নিয়োগ-১ শাখার সিনিয়র সহকারী সচিব জেতী প্রু স্বাক্ষরিত এক প্রজ্ঞাপনের মাধ্যমে এ নিয়োগ দেয়া হয়। প্রজ্ঞাপনে বলা হয়েছে, নিম্নবর্ণিত কর্মকর্তাকে তার নামের পাশে উল্লেখিত পদে বদলিপূর্বক পদায়ন করা হলো। কর্মকর্তার নাম, পরিচিতি নম্বর, বর্তমান পদবি ও কর্মস্থল : ড. এ কে এম শাহাবুদ্দিন (৬৩৫৯) রেক্টর (সচিব), জাতীয় উন্নয়ন প্রশাসন একাডেমি। পদায়নকৃত পদ, সচিব পানি সম্পদ মন্ত্রণালয়। জনস্বার্থে জারিকৃত এ আদেশ অবিলম্বে কার্যকর হবে। এদিকে জনপ্রশাসন মন্ত্রণালয়ের ঊর্ধ্বতন নিয়োগ-১ শাখার অপর এক প্রজ্ঞাপনে পরিবেশ অধিদপ্তর মহাপরিচালক (অতিরিক্ত সচিব) ড. মো. কামরুজ্জামানকে জাতীয় উন্নয়ন প্রশাসন একাডেমির রেক্টর (সচিব) হিসেবে প্রদান করা হয়। বিডি-প্রতিদিন\/জামশেদ","url":"https:\/\/www.bd-pratidin.com\/national\/2026\/01\/31\/1211499","date":1769860874000,"language":"bn","token_count":109,"source":"Bangladesh Pratidin"}
{"title":"‘জাহাজ বাড়ি’ মামলায় শেখ হাসিনাসহ ৮ জনের বিরুদ্ধে অভিযোগ দাখিল","body":"রাজধানীর কল্যাণপুরের ‘জাহাজ বাড়িতে’ কথিত জঙ্গি আস্তানায় অভিযানের নামে ৯ জনকে হত্যার অভিযোগে ক্ষমতাচ্যুত প্রধানমন্ত্রী শেখ হাসিনাসহ আটজনের বিরুদ্ধে আনুষ্ঠানিক অভিযোগ (ফরমাল চার্জ) দাখিল করা হয়েছে। মানবতাবিরোধী অপরাধের এ মামলায় আন্তর্জাতিক অপরাধ ট্রাইব্যুনালে অভিযোগটি জমা দেয় প্রসিকিউশন। আন্তর্জাতিক অপরাধ ট্রাইব্যুনালের প্রসিকিউটর গাজী এম এইচ তামীম বৃহস্পতিবার সাংবাদিকদের জানান, ২০১৬ সালে কল্যাণপুরের ওই ভবনে জঙ্গি নাটক সাজিয়ে ৯ জনকে হত্যার অভিযোগে ক্ষমতাচ্যুত সাবেক প্রধানমন্ত্রী শেখ হাসিনা, সাবেক স্বরাষ্ট্রমন্ত্রী আসাদুজ্জামান খান কামাল, সাবেক আইজিপি এ কে এম শহীদুল হক, ডিএমপির সাবেক কমিশনার আছাদুজ্জামান মিয়া এবং সাবেক এসবি প্রধান মনিরুল ইসলামসহ ৮ জনের বিরুদ্ধে ফরমাল চার্জ দাখিল করা হয়েছে। ২০১৬ সালের ২৫ জুলাই কল্যাণপুরের ‘জাহাজ বাড়ি’ নামক বাড়িতে ৯ জনকে আটকে রেখে কথিত জঙ্গি নিধন অভিযানের নামে গুলি করে হত্যার ঘটনায় আন্তর্জাতিক অপরাধ ট্রাইব্যুনালে মানবতাবিরোধী অপরাধের অভিযোগ করা হয়। গত বছরের ২৪ মার্চ এ মামলায় সাবেক আইজিপি এ কে এম শহীদুল হক, ডিএমপির সাবেক কমিশনার আছাদুজ্জামান মিয়া এবং ডিএমপি মিরপুর বিভাগের সাবেক উপ-কমিশনার (ডিসি) মো. জসীম উদ্দীন মোল্লাকে কারাগারে পাঠানোর নির্দেশ দেন আন্তর্জাতিক অপরাধ ট্রাইব্যুনাল-১। এর আগে, চিফ প্রসিকিউটর মোহাম্মদ তাজুল ইসলাম সাংবাদিকদের জানিয়েছিলেন, ট্রাইব্যুনালের তদন্ত সংস্থা জানতে পেরেছে ওই ৯ তরুণকে দেশের বিভিন্ন স্থান থেকে অনেক আগেই গ্রেফতার করা হয়েছিল। তাদের কেউ কেউ দুই-তিন মাস ধরে ডিবি হেফাজতে ছিলেন। পরে তাদের ওই বাড়িতে জড়ো করা হয়। ঘটনার রাতে ‘ব্লক রেইড’-এর কথা বলে পুলিশের ঊর্ধ্বতন কর্মকর্তারা সেখানে হাজির হন। গুলি করে হত্যার পর তারা বিষয়টিকে ‘জঙ্গি হত্যা’ হিসেবে প্রচার করেন। বিডি-প্রতিদিন\/শআ","url":"https:\/\/www.bd-pratidin.com\/national\/2026\/01\/29\/1210619","date":1769669936000,"language":"bn","token_count":228,"source":"Bangladesh Pratidin"}
{"title":"‘একটা চাদর হবে’ খ্যাত গায়ক জেনস সুমন আর নেই","body":"নব্বই দশকের জনপ্রিয় সংগীতশিল্পী \"একটা চাদর হবে\" খ্যাত জেনস সুমন (গালীব আহসান মেহদী) শুক্রবার বিকেলে রাজধানীর আগারগাঁওয়ের জাতীয় হৃদরোগ ইনস্টিটিউট হাসপাতালে চিকিৎসাধীন অবস্থায় শেষ নিঃশ্বাস ত্যাগ করেছেন (ইন্না লিল্লাহি ওয়া ইন্না ইলাহি রাজিউন)। তার মৃত্যুর খবর নিশ্চিত করেছেন সুরকার ও সঙ্গীত পরিচালক ঈসা খান দূরে। হাসপাতালের আনুষ্ঠানিকতা শেষে মরদেহ মোহাম্মদপুরের আল মারকাজুল ইসলামে নেওয়া হয়েছে। সেখানে মরদেহ গোসলসহ অন্যান্য আনুষঙ্গিক প্রক্রিয়া সম্পন্ন হবে। রিপোর্ট লেখা পর্যন্ত দাফন ও জানাজার বিস্তারিত জানা যায়নি। ১৯৯৭ সালে মুক্তি পায় জেনস সুমনের প্রথম একক অ্যালবাম \"আশীর্বাদ\"। তবে ২০০২ সালে বাংলাদেশ টেলিভিশনের একটি ম্যাগাজিন অনুষ্ঠানে \"একটা চাদর হবে\" গানটি পরিবেশন করে তিনি রাতারাতি তারকা বনে যান। দীর্ঘ ক্যারিয়ারে তিনি প্রায় ৩০০ গান গেয়েছেন। জনপ্রিয় গানগুলোর মধ্যে রয়েছে 'আকাশ কেঁদেছে', 'অতিথি', 'আশাবাদী', 'একটা চাদর হবে', 'আয় তোর আয়', 'চেরী'। এই গানগুলো তাকে ব্যান্ডসঙ্গীত জগতে অন্যদের থেকে আলাদা করে তুলেছে। বিডি প্রতিদিন\/আশিক","url":"https:\/\/www.bd-pratidin.com\/entertainment\/2025\/11\/28\/1185137","date":1764333544000,"language":"bn","token_count":135,"source":"Bangladesh Pratidin"}
{"title":"গুলিতে নিহত গাদ্দাফির সবচেয়ে 'ক্ষমতাধর' ছেলে","body":"লিবিয়ার সাবেক একনায়ক মুয়াম্মার গাদ্দাফির দ্বিতীয় ছেলে সাইফ আল-ইসলাম গাদ্দাফিকে (৫৩) দেশটির একটি শহরে গুলি করে হত্যা করা হয়েছে। মঙ্গলবার (৩ ফেব্রুয়ারি) পশ্চিম লিবিয়ার জিনতান শহরে তাকে গুলি করে হত্যা করা হয়। সাইফ আল-ইসলাম গাদ্দাফি গত এক দশক ধরে এ শহরেই অবস্থান করছিলেন। আল জাজিরা আরবির লিবিয়া সংবাদদাতা আহমেদ খলিফা বলেন, সাইফ গাদ্দাফিকে ধারণা করা হচ্ছে, হত্যা করা হয়েছে। লিবিয়ার সাবেক একনায়ক গাদ্দাফির ছেলেদের মধ্যে সবচেয়ে পরিচিত ও ক্ষমতাধর ছিলেন সাইফ গাদ্দাফি। ২০১১ সালে বাবার পতনের পর তিনি গ্রেপ্তার হলেও পরে মুক্তি পান। তিনি দেশটির রাজনীতিতে সক্রিয় হওয়ার চেষ্টাও করেন। সূত্র : রয়টার্স ও আল-জাজিরা বিডি প্রতিদিন\/আশিক","url":"https:\/\/www.bd-pratidin.com\/international-news\/2026\/02\/04\/1212838","date":1770151145000,"language":"bn","token_count":97,"source":"Bangladesh Pratidin"}
{"title":"ফ্রান্সে এক্সের অফিসে তল্লাশি ‘রাজনৈতিক আক্রমণ’: মাস্ক","body":"সামাজিক যোগাযোগমাধ্যম এক্সের প্যারিস কার্যালয়ে তল্লাশির ঘটনাকে রাজনৈতিক উদ্দেশ্যপ্রণোদিত আক্রমণ বলে মন্তব্য করেছেন মার্কিন প্রযুক্তি ধনকুবের ও প্রতিষ্ঠানটির মালিক ইলন মাস্ক। গতকাল মঙ্গলবার সামাজিক যোগাযোগমাধ্যম এক্সে দেওয়া এক প্রতিক্রিয়ায় তিনি এ কথা বলেন। এক্স-এর গ্লোবাল গভর্নমেন্ট অ্যাফেয়ার্স বিভাগের এক বিবৃতির প্রতিক্রিয়ায় ইলন মাস্ক এ মন্তব্য করেন। ওই বিবৃতিতে বলা হয়, অ্যালগরিদমে কারসাজি ও জালিয়াতির মাধ্যমে ডেটা সংগ্রহের অভিযোগকে রাজনৈতিকভাবে ব্যবহার করা হয়েছে। তারা অপরাধমূলক তদন্তের অংশ হিসেবে এই তল্লাশি চালিয়েছে। বিবৃতিতে বলা হয়, ‘এই ঘটনায় আমরা হতাশ, তবে বিস্মিত নই।’ এতে আরও বলা হয়, তদন্তের মূল লক্ষ্য না হওয়া সত্ত্বেও প্যারিসের পাবলিক প্রসিকিউটরের দপ্তর কার্যালয়ে তল্লাশি চালিয়েছে। মূলত এর মাধ্যমে কর্মচারীদের নিশানা করে এক্সের শীর্ষ ব্যবস্থাপনার ওপর চাপ প্রয়োগের চেষ্টা করছে তারা। এর আগে প্যারিস প্রসিকিউটরের সাইবার ক্রাইম ইউনিট জানায়, চলমান একটি তদন্তের অংশ হিসেবে তারা এক্সের প্যারিস কার্যালয়ে তল্লাশি চালিয়েছে। প্রসিকিউটরের দপ্তর বলছে, ২০২৫ সালের জানুয়ারিতে তদন্ত শুরু হয়েছে। এক্সের অ্যালগরিদমিক কার্যক্রম ও সেগুলোর সম্ভাব্য অপব্যবহার যাচাই জরুরি। সূত্র: আনাদোলু এজেন্সি বিডি-প্রতিদিন\/এমই","url":"https:\/\/www.bd-pratidin.com\/international-news\/2026\/02\/04\/1213111","date":1770220811000,"language":"bn","token_count":153,"source":"Bangladesh Pratidin"}
{"title":"ইসহাক সরকারকে বিএনপি থেকে বহিষ্কার","body":"জাতীয়তাবাদী ছাত্রদলের কেন্দ্রীয় সংসদের সাবেক সাংগঠনিক সম্পাদক এবং যুবদল কেন্দ্রীয় নির্বাহী কমিটির সাবেক সাংগঠনিক সম্পাদক মোহাম্মদ ইসহাক সরকারকে বিএনপি থেকে বহিষ্কার করা হয়েছে। বুধবার (৪ ফেব্রুয়ারি) রাতে দলের সিনিয়র যুগ্ম মহাসচিব রুহুল কবির রিজভী স্বাক্ষরিত এক প্রেস বিজ্ঞপ্তি থেকে এ তথ্য জানা গেছে। প্রেস বিজ্ঞপ্তিতে বলা হয়, দলীয় সিদ্ধান্ত অমান্য করে সংগঠন বিরোধী কর্মকাণ্ডে জড়িত থাকার জন্য বাংলাদেশ জাতীয়তাবাদী ছাত্রদলের কেন্দ্রীয় সংসদের সাবেক সাংগঠনিক সম্পাদক ও যুবদল কেন্দ্রীয় নির্বাহী কমিটির সাবেক সাংগঠনিক সম্পাদক মোহাম্মদ ইসহাক সরকারকে বাংলাদেশ জাতীয়তাবাদী দল-বিএনপির প্রাথমিক সদস্য পদসহ সকল পর্যায়ের পদ থেকে বহিষ্কার করা হয়েছে। বিডি প্রতিদিন\/নাজিম","url":"https:\/\/www.bd-pratidin.com\/current-politics\/2026\/02\/05\/1213235","date":1770231283000,"language":"bn","token_count":91,"source":"Bangladesh Pratidin"}
{"title":"শবে বরাত উপলক্ষে সারাদেশে র‌্যাবের নিশ্ছিদ্র নিরাপত্তা","body":"আগামীকাল মঙ্গলবার দিবাগত রাতে পবিত্র শবে বরাত উপলক্ষে অন্যান্য বাহিনীর পাশাপাশি সারা দেশে নিরাপত্তার দায়িত্ব থাকবে র‌্যাপিড অ্যাকশন ব্যাটালিয়ন (র‌্যাব)। শবে বরাত উপলক্ষে সার্বক্ষণিক নিশ্ছিদ্র নিরাপত্তা নিশ্চিতকল্পে র‌্যাব ফোর্সেস অন্যান্য আইনশৃঙ্খলা বাহিনী, প্রশাসন, গোয়েন্দা সংস্থাসমূহের সঙ্গে সমন্বয় করে সার্বক্ষণিক কাজ করে যাচ্ছে। দেশের বিভিন্ন স্থানে নিয়মিত টহল জোরদার ও সাদা পোশাকে গোয়েন্দা নজরদারি বৃদ্ধি করতে পর্যাপ্তসংখ্যক র‌্যাব সদস্য মোতায়েন করা হয়েছে। সোমবার র‍্যাবের লিগ্যাল অ্যান্ড মিডিয়া উইংয়ের পরিচালক উইং কমান্ডার এম জেড এম ইন্তেখাব চৌধুরী এসব তথ্য জানান। বিজ্ঞপ্তিতে র‌্যাব জানায়, প্রতিষ্ঠালগ্ন থেকে র‌্যাব জাতীয় পর্যায়ের ধর্মীয় ও রাষ্ট্রীয় গুরুত্বপূর্ণ বিভিন্ন ধর্মীয় উৎসব-অনুষ্ঠান উপলক্ষ্যে নিরাপত্তা নিশ্চিত ও আইনশৃঙ্খলা পরিস্থিতি স্বাভাবিক রাখতে দায়িত্ব পালন করছে। র‌্যাব ফোর্সেস আগামীকাল ৩ ফেব্রুয়ারি থেকে ৪ ফেব্রুয়ারি পর্যন্ত মোতায়েন থাকবে। এছাড়াও ঢাকাসহ সারা দেশে সাদা পোশাকে গোয়েন্দা নজরদারি ও ইউনিফর্মে টহল বৃদ্ধি করে নিরাপত্তা নিশ্চিত করা হচ্ছে। যে কোনো উদ্ভূত পরিস্থিতি মোকাবেলার জন্য প্রয়োজনীয়সংখ্যক স্ট্যাটিক ও মোবাইল ফোর্স মোতায়েন এবং পর্যাপ্ত স্ট্রাইকিং ও রিজার্ভ ফোর্স সার্বক্ষণিকভাবে প্রস্তুত রাখা হয়েছে। গুরুত্বপূর্ণ মসজিদ ও মাজারসমূহে গোয়েন্দা নজরদারিসহ নিরাপত্তামূলক ব্যবস্থা গ্রহণ করা হয়েছে। সামাজিক যোগাযোগ মাধ্যমে রাষ্ট্র ও ধর্ম বিরোধী অপপ্রচার-গুজব রোধে র‌্যাবের সাইবার মনিটরিং টিম অনলাইনে নজরদারি অব্যাহত রাখছে। আইনশৃঙ্খলা পরিস্থিতি বিনষ্ট করতে কোনো ব্যক্তি এবং স্বার্থান্বেষী মহলের অপচেষ্টা ও অপপ্রচার রোধ করতে প্রস্তুত রয়েছে র‌্যাব। এছাড়াও উক্ত সময়ে যে কোনো বিশৃঙ্খলা দেখা দিলে সহযোগিতা পেতে র‌্যাব’কে (কন্ট্রোল রুমের নাম্বার ০১৭৭৭৭২০০২৯) জানানোর জন্য সর্বসাধারণকে অনুরোধ করা হয়েছে। আইনশৃঙ্খলা পরিস্থিতি স্থিতিশীল রাখতে দেশের সকল স্তরের মানুষের আন্তরিক সহযোগিতা একান্তভাবে কামনা করছে র‌্যাব। বিডি-প্রতিদিন\/বাজিত","url":"https:\/\/www.bd-pratidin.com\/national\/2026\/02\/02\/1212406","date":1770043602000,"language":"bn","token_count":235,"source":"Bangladesh Pratidin"}
{"title":"মৌয়ের ক্ষোভ","body":"সাদিয়া ইসলাম মৌ কাজ নিয়ে ব্যস্ত থাকলেও সমাজমাধ্যমে খুব একটা সক্রিয় নন। তবে তাঁর নাম ও ছবি ব্যবহার করে অনলাইনে ভুয়া পেজ এবং আইডি খোলার ঘটনায় চরম বিরক্তি, বিব্রত ও ক্ষোভ প্রকাশ করেছেন এই মডেল-অভিনেত্রী। মৌয়ের দাবি, তাঁর নাম ও ছবি ব্যবহার করে অসংখ্য ভুয়া অ্যাকাউন্ট থেকে নিয়মিত স্ট্যাটাস দেওয়া, ছবি ও এআই ভিডিও আপলোড করা এবং তাঁর পরিচিতজনদের পোস্টে মন্তব্য করা হচ্ছে। মৌ জানান, ফেসবুকে তাঁর একটি মাত্র ব্যক্তিগত অ্যাকাউন্ট রয়েছে, যার নাম ‘সাদিয়া ইসলাম’।","url":"https:\/\/www.bd-pratidin.com\/entertainment-news\/2026\/02\/03\/1212455","date":1770055200000,"language":"bn","token_count":76,"source":"Bangladesh Pratidin"}
{"title":"ঢাবির মেধাবী শিক্ষার্থী অনন্য গাঙ্গুলীর মরদেহ উদ্ধার","body":"ঢাকা বিশ্ববিদ্যালয়ের ঘ ইউনিটের ২০২১–২২ শিক্ষাবর্ষে প্রথম স্থান অর্জনকারী শিক্ষার্থী অনন্য গাঙ্গুলীর ঝুলন্ত মরদেহ উদ্ধার করেছে কোটচাঁদপুর মডেল থানা পুলিশ। রবিবার সকালে নিজ বাড়ি থেকে তার মরদেহ উদ্ধার করা হয়। অনন্য গাঙ্গুলী ইংরেজি বিভাগের ছাত্র ছিলেন। পরিবার জানিয়েছে, তিনি দীর্ঘদিন ধরে মানসিক সমস্যায় ভুগছিলেন। ঘটনার সময় অনন্য বাড়ি থেকে ফিরে এসে রাতে শোবার ঘরে চলে যান। সকালে খাবারের জন্য ডাকার পর তার মা জানালা দিয়ে দেখতে পান, তিনি ফ্যানের সঙ্গে ঝুলছেন। পরিবার ও স্থানীয়রা ধারণা করছেন, মানসিক যন্ত্রণার কারণে তিনি আত্মহত্যা করেছেন। শিক্ষাজীবন শুরু থেকেই অনন্য মেধাবী ছিলেন, পিএসসি, জেএসসি ও এসএসসিতে বৃত্তি অর্জন করেন। কলেজে মানসিক অসুস্থতার কারণে পড়ালেখা থেকে দূরে থাকা সত্ত্বেও ঢাকা বিশ্ববিদ্যালয়ের ভর্তি পরীক্ষায় প্রথম স্থান অর্জন করেছিলেন। কোটচাঁদপুর থানার পরিদর্শক (তদন্ত) এনায়েত আলী খন্দকার বলেন, খবর পেয়ে পুলিশ ঘটনাস্থলে যায়। এরপর স্বজনদের সহায়তায় মরদেহ উদ্ধার করে ময়নাতদন্তের জন্য ঝিনাইদহ মর্গে পাঠিয়েছে। বিডি-প্রতিদিন\/সুজন","url":"https:\/\/www.bd-pratidin.com\/campus-online\/2026\/02\/01\/1211973","date":1769955030000,"language":"bn","token_count":137,"source":"Bangladesh Pratidin"}
{"title":"কমেন্ট বক্স না থাকলে অনেক সংসার বেঁচে যাবে: দর্শনা","body":"ভালোবেসে চার হাত এক হয় কলকাতার জনপ্রিয় অভিনেতা-অভিনেত্রী জুটি সৌরভ দাস ও দর্শনা বণিকের। দেখতে দেখতে কেটে গেল দাম্পত্যজীবনের দুই বছর। ২০২৪ সালের আজকের এই দিনে (১৫ ডিসেম্বর) বিয়ের পিঁড়িতে বসেন তারা। সুখী দাম্পত্যজীবনে এক অপরের স্বাধীনতায় বিশ্বাসী সৌরভ-দর্শনা। ভারতীয় গণমাধ্যম আনন্দবাজার ডট কমকে দেওয়া এক সাক্ষাৎকারে দর্শনা বলেন, আমি কী পোশাক পরব, কোন চরিত্রে অভিনয় করব—সব নিজে ঠিক করি। প্রত্যুত্তরে সৌরভের স্বীকারোক্তি, দর্শনাও আমাকে সেই স্বাধীনতা দেয়। ও জানে, অনেক কষ্ট করে আমি এখানে পৌঁছেছি। এদিন একই পেশায় কাজ করার সুবিধা ও চ্যালেঞ্জ নিয়েও আলোচনা করেছেন তারা। দর্শনার কথায়, আমাদের অনেক ইচ্ছে থাকে, কিন্তু কাজের কারণে সব পূরণ হয় না। একই পেশার কারণে আমরা একে অপরের পরিস্থিতি বুঝতে পারি। তাই কেউ কোনো পারিবারিক অনুষ্ঠানে না গেলে অন্যজন মন খারাপ করি না। অদ্ভুত হলেও সত্যি! এই তারকা দম্পতি বিয়ে ভাঙার মূল কারণ বলে মনে করেন সামাজিক যোগাযোগমাধ্যমকে। সৌরভ বলেন, এখন হাতে হাতে মোবাইল ফোন। সবাই সোশ্যাল মিডিয়ায় মন্তব্য করছেন। সব মন্তব্য সবার পছন্দ হয় না। তাই আমি দর্শনাকে পরামর্শ দিই, মন্তব্য না পড়তে। সৌরভের কথার সঙ্গে একমত পোষণ করে দর্শনা বলেন, সামাজিকমাধ্যমে কমেন্ট বক্স না থাকলে অনেক সংসার বেঁচে যাবে। এ তারকা জুটির বিয়ে নিয়ে একটি মজার কাকতালীয় ঘটনা রয়েছে। প্রথমে তাদের পরিকল্পনা ছিল বড়দিনে বিয়ে করার। কিন্তু পরে তারা সিদ্ধান্ত নেন, ১৫ ডিসেম্বর (যেদিন তারা বিয়ে করেন) অথবা ১৪ ফেব্রুয়ারি (ভালোবাসা দিবস) এই দুটি তারিখের মধ্যে একটি বেছে নিতে। এরপর যখন তারা ১৫ ডিসেম্বর তারিখটি চূড়ান্ত করেন, তখন তারা খেয়াল করেন যে, এটি হলো ঠিক তাদের প্রথম দেখা হওয়ার দিনটি। ঘটনাচক্রে, ২০১৭ সালের ১৫ ডিসেম্বর সৌরভ ও দর্শনার প্রথম সাক্ষাৎ ঘটে। এরপর দীর্ঘ সাত বছরের প্রেম, অতঃপর বিয়ে। যেখানে ঘরোয়া আয়োজনে সাতপাক ঘোরেন এ তারকাযুগল। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/12\/15\/1192384","date":1765807924000,"language":"bn","token_count":268,"source":"Bangladesh Pratidin"}
{"title":"রাবির বি ইউনিটের ফল প্রকাশ","body":"রাজশাহী বিশ্ববিদ্যালয়ে (রাবি) ২০২৫-২০২৬ শিক্ষাবর্ষে স্নাতক শ্রেণিতে ভর্তি পরীক্ষায় বি ইউনিটের ফলাফল প্রকাশিত হয়েছে। বুধবার দুপুরে এ ফলাফল প্রকাশ করা হয়। ভর্তি পরীক্ষায় বি ইউনিটে বাণিজ্য গ্রুপের ১৮ হাজার ৪৫২ জন পরীক্ষার্থীর মধ্যে ১৬ হাজার ৩৬৮ জন পরীক্ষায় অংশ নেয়। এর মধ্যে ৯ হাজার ৩৫৬ জন পরীক্ষায় উত্তীর্ণ হয়। পাসের শতকরা হার ৫৭ দশমিক ১৬ ও প্রাপ্ত সর্বোচ্চ নম্বর ৮৬ দশমিক ৫০। এই ইউনিটের অ-বাণিজ্য গ্রুপের ১২ হাজার ৪৩৪ জন পরীক্ষার্থীর মধ্যে ৯ হাজার ৫৯৩ জন পরীক্ষায় অংশ নেয়। এর মধ্যে ৫ হাজার ৯০০ জন পরীক্ষায় উত্তীর্ণ হয়। পাসের শতকরা হার ৬১ দশমিক ৫০ ও প্রাপ্ত সর্বোচ্চ নম্বর ৯১ দশমিক ৫০। এই ইউনিটে ৬টি বিভাগ ও ব্যবসায় প্রশাসন ইনস্টিটিউট অন্তর্ভুক্ত। উল্লেখ্য, ভর্তি সংক্রান্ত তথ্য বিশ্ববিদ্যালয়ের ওয়েবসাইটে নিজস্ব ইউজার নেম ও পাসওয়ার্ড দিয়ে লগইন করে প্যানেল রেজাল্ট দেখা যাবে। প্রকাশিত ফলাফলে কোনো ভুল-ভ্রান্তি পাওয়া গেলে সংশ্লিষ্ট কর্তৃপক্ষ তা সংশোধন করার ক্ষমতা সংরক্ষণ করে। বিডি-প্রতিদিন\/তানিয়া","url":"https:\/\/www.bd-pratidin.com\/campus-online\/2026\/01\/28\/1210216","date":1769585119000,"language":"bn","token_count":143,"source":"Bangladesh Pratidin"}
{"title":"রণতরীর দিকে আসা ইরানি ড্রোন গুলি করে নামালো যুক্তরাষ্ট্র","body":"আরব সাগরে মোতায়েন যুক্তরাষ্ট্রের আব্রাহাম লিংকন বিমানবাহী রণতরীর দিকে উড়ে যাওয়া একটি ইরানি ড্রোন গুলি করে নামিয়েছে মার্কিন বাহিনী। ব্রিটিশ বার্তা সংস্থা রয়টার্স তাদের এক প্রতিবেদনে এ খবর জানিয়েছে। খবরে বলা হয়, এক মার্কিন কর্মকর্তা মঙ্গলবার বার্তা সংস্থা রয়টার্সকে একথা জানিয়েছেন। ইরানের শাহেদ-১৩৯ ড্রোন রণতরীর দিকে উড়ে যাচ্ছিল। সে সময় যুক্তরাষ্ট্রের এফ-৩৫ জঙ্গিবিমান সেটিকে গুলি করে। ইরান উপকূলের কাছে যুক্তরাষ্ট্রের বাড়তি সামরিক উপস্থিতি নিয়ে উত্তেজনার মধ্যে এবং এ সপ্তাহে শুক্রবার তুরস্কের ইস্তাম্বুলে ইরান ও যুক্তরাষ্ট্রের মধ্যে পারমাণবিক চুক্তি নিয়ে আলোচনা শুরুর আগে দিয়ে এই ঘটনা ঘটল। বিডি প্রতিদিন\/নাজিম","url":"https:\/\/www.bd-pratidin.com\/international-news\/2026\/02\/04\/1212835","date":1770145509000,"language":"bn","token_count":88,"source":"Bangladesh Pratidin"}
{"title":"তটিনীর তৃপ্তি","body":"অল্প কয়েক বছরের ক্যারিয়ারে অনেক নাটকে অভিনয় করলেও ছোটপর্দার নায়িকা তটিনী বলেন, ‘এখন মন দিয়ে নাটকই করতে চাই। সিনেমার ব্যাপারে হুট করে কোনো সিদ্ধান্ত নেব না। কেননা ভালো গল্প, ভালো চরিত্র, ভালো পরিচালক পেতে হবে। অনেক চিন্তা-ভাবনা আছে। তারপর সব ঠিক করব। কিন্তু ইচ্ছে তো সবার মতো আমারও আছে।’ প্রতিনিয়ত ভিন্ন ভিন্ন চরিত্রে অভিনয়, তটিনী থেকে অন্য একজন হয়ে ওঠার বিষয়ে তিনি বলেন, ‘এটা ভালো লাগে। কেননা আমি যা নই পর্দায় তাই হচ্ছি। এটাই আমার বড় তৃপ্তি। নানারকম মানুষের চরিত্র হয়ে উঠছি। তবে বিশ্বাসযোগ্য চরিত্র হয়ে উঠতে চাই। দর্শকরা যেন অনেক দিন মনে রাখেন। যেন তাদের আরও ভালোবাসা পেতে পারি।’ তিনি বলেন, ‘অভিনয়ে শেখার শেষ নেই, আরও শিখতে চাই। যত শিখতে পারব আমার জন্য তত ভালো। আরও ভালো কিছু করতে পারব।’ তটিনী আরও কথা হলো, ‘এখন প্রতিদিন শুটিং না থাকলে ভালো লাগে না। অভ্যাস হয়ে গেছে। বরং প্রতিদিন শুটিং থাকলেই ভালো লাগে।’ মডেলিংয়ের মাধ্যমে শোবিজ অঙ্গনে পা রাখেন অভিনেত্রী তানজিম সাইয়ারা তটিনী। পরবর্তীতে পা রাখেন অভিনয়ে। স্বল্প সময়ের অভিনয় ক্যারিয়ারে রূপ আর অভিনয় গুণে দর্শকদের নজর কাড়েন এ অভিনেত্রী। ছোটপর্দার তারকাদের সঙ্গে জুটি বাঁধার সুযোগ মেলে।","url":"https:\/\/www.bd-pratidin.com\/entertainment-news\/2026\/01\/29\/1210428","date":1769623200000,"language":"bn","token_count":176,"source":"Bangladesh Pratidin"}
{"title":"অনুরাগের বর্ষবরণ","body":"জমকালো আয়োজনে অনুষ্ঠিত হলো অনুরাগ সামাজিক সাংস্কৃতিক সংগঠনের বর্ষবরণ। আলোচনা, সম্মাননা প্রদান ও মনোজ্ঞ সাংস্কৃতিক অনুষ্ঠানের মধ্য দিয়ে সাজানো ছিল বর্ণাঢ্য এই আসর। এ আয়োজনের মিডিয়া পার্টনার ছিল সর্বাধিক প্রচারিত শীর্ষ দৈনিক পত্রিকা বাংলাদেশ প্রতিদিন। শুক্রবার মাঘের সন্ধ্যায় শিল্পকলা একাডেমির জাতীয় চিত্রশালা মিলনায়তনে অনুষ্ঠিত হয় এ আয়োজন। বর্ষবরণের এ আসরে সংগঠনকে শুভেচ্ছা জানাতে মিলনায়তনে উপস্থিত হন শিল্পকলা একাডেমির মহাপরিচালক রেজাউদ্দিন স্টালিন, কবি এ বি এম সোহেল রশিদ চৌধুরী, কবি ও কথাসাহিত্যিক জমির উদ্দিন মিলন, কণ্ঠশিল্পী মনির খান, বেলাল খান, কানিজ সুবর্ণা, চিত্রনায়ক জয় চৌধুরী প্রমুখ। রুবিনা আলমগীরের সভাপতিত্বে অনুষ্ঠানে স্বাগত বক্তৃতা করেন মোস্তফা মতিহার। সাংস্কৃতিক অঙ্গনে বিশেষ অবদানের স্বীকৃতিস্বরূপ অনুষ্ঠানে সংগীতশিল্পী মনির খান, বেলাল খান এবং নৃত্য পরিচালক ইভান শাহরিয়ার সোহাগকে অনুরাগ বর্ষবরণ সম্মাননা ২০২৬ প্রদান করা হয়। আলোচনা ও সম্মাননা প্রদান শেষে মনোজ্ঞ সাংস্কৃতিক অনুষ্ঠানে দেশবরেণ্য শিল্পীরা অংশ নেন।","url":"https:\/\/www.bd-pratidin.com\/entertainment-news\/2026\/01\/26\/1209235","date":1769364000000,"language":"bn","token_count":130,"source":"Bangladesh Pratidin"}
{"title":"গিফট নিয়ে হয়ে গেলাম প্রতারক : তানজিন তিশা","body":"ছোট পর্দার জনপ্রিয় অভিনেত্রী তানজিন তিশা আবারও আলোচনায়। এবার কোনো নাটক বা ফটোশুট নয়, এক ‘গিফট’ নিয়েই সামাজিক যোগাযোগমাধ্যমে ক্ষোভ প্রকাশ করেছেন তিনি। তানজিন তিশা ফ্যাশন শুট ও র‍্যাম্প মডেলিংয়ের মাধ্যমে শোবিজে পথচলা শুরু করেন। এরপর রিজভি ওয়াহিদ ও শুভমিতার গাওয়া ‘চোখেরি পলকে’ মিউজিক ভিডিওতে অভিনয় করে দর্শকদের নজরে আসেন। এরপর থেকে নিয়মিত অভিনয় ও সামাজিক যোগাযোগমাধ্যমে সক্রিয় তিনি। সম্প্রতি এক নারী উদ্যোক্তার পাঠানো উপহার নিয়ে ক্ষোভ প্রকাশ করে তানজিন তিশা নিজের ফেসবুক পোস্টে লেখেন, “গিফট নিয়ে হয়ে গেলাম প্রতারক! হাহা! আর ফটোশুটই যদি করাতে চান, পারিশ্রমিক কই? আজব নারী উদ্যোক্তা! আপনার গিফটরে সালাম।” তার এই মন্তব্য ঘিরে কমেন্ট বক্সে নেটিজেনদের নানা প্রতিক্রিয়া দেখা গেছে। ইউসুফ আলি নামে এক ব্যবহারকারী লেখেন, “আপু, এদের মতো উদ্যোক্তাদের কাছ থেকে দূরে থাকুন।” আরেকজন মন্তব্য করেন, “আচ্ছা, এদের পিছে পড়ে আছে কারা? এদের কি আজাইরা কাজ ছাড়া কিছু নেই?” অন্য কেউ কৌতূহলী হয়ে জানতে চেয়েছেন, “কি হলো আবার?” তানজিন তিশা অবশ্য নিজের পোস্টে মজার ছলে ‘প্রতারক’ শব্দটি ব্যবহার করলেও, তার বার্তায় প্রতিফলিত হয়েছে বিনা পারিশ্রমিকে কাজ করানোর প্রবণতার প্রতি ক্ষোভ। বিডি প্রতিদিন\/আশিক","url":"https:\/\/www.bd-pratidin.com\/entertainment\/2025\/10\/22\/1170523","date":1761077148000,"language":"bn","token_count":168,"source":"Bangladesh Pratidin"}
{"title":"রুট-ব্রুকের জোড়া সেঞ্চুরিতে ইংল্যান্ডের রেকর্ড ৩৫৭","body":"শ্রীলঙ্কার বিপক্ষে সিরিজ নির্ধারণী তৃতীয় ওয়ানডেতে ইংল্যান্ডের ব্যাটিং ঝড় থামানো কঠিন হয়ে উঠেছিল। জো রুট ও হ্যারি ব্রুকের অসাধারণ ব্যাটিংয়ে ইংল্যান্ড প্রথম ইনিংসে ৩৫৭ রান সংগ্রহ করে, ওয়ানডেতে লঙ্কানদের বিপক্ষে ইংল্যান্ডের সর্বোচ্চ রান এটি। আগের সর্বোচ্চ ছিল ১৯৮৩ সালে টন্টনে করা ৩৩৩ রান। ইংল্যান্ডের দায়িত্বশীল ব্যাটিংয়ে ১ ছক্কা ও ৯ চারে ১০৮ বলে অপরাজিত ১১১ রান করেন জো রুট। এটি ওয়ানডেতে তার ২০তম সেঞ্চুরি। অপরদিকে ১৩৬ রানে অপরাজিত থাকেন হ্যারি ব্রুক, এটি তার তৃতীয় ওয়ানডে সেঞ্চুরি। ৬৬ বলে এই ইনিংসে তার ব্যাট থেকে আসে ৯ ছক্কা ও ১১ চার। আগের সেরা ইনিংস ছিল নিউজিল্যান্ডের বিপক্ষে করা ১৩৫ রান। ইংল্যান্ডের ইনিংসের শেষ ৬৯ রানের মধ্যে অবিশ্বাস্যভাবে ৬৮ রানই এসেছে তাঁর ব্যাট থেকে। চতুর্থ উইকেটে রুট ও ব্রুক অবিচ্ছিন্ন ১৯১ রানের জুটি গড়ে। এই ম্যাচেই রুটের আগের সেরা জুটি ভেঙে যায়; তৃতীয় উইকেটে জ্যাকব বেথেলের সঙ্গে তার ১২৬ রানের জুটি ছিল আগের রেকর্ড। বিডি প্রতিদিন\/মুসা","url":"https:\/\/www.bd-pratidin.com\/sports\/2026\/01\/27\/1210004","date":1769524358000,"language":"bn","token_count":143,"source":"Bangladesh Pratidin"}
{"title":"সংসদ বিলুপ্ত করলেন জাপানের প্রধানমন্ত্রী","body":"জাপানের প্রধানমন্ত্রী সানায়ে তাকাইচি ৮ ফেব্রুয়ারি অনুষ্ঠেয় আগাম নির্বাচনের আগে সংসদ বিলুপ্ত ঘোষণা করেছেন। দেশটির সংসদের স্পিকার গতকাল একটি চিঠি পড়ে আনুষ্ঠানিকভাবে নিম্নকক্ষ বিলুপ্ত ঘোষণা করেন। এ সময় সংসদের আইনপ্রণেতারা ঐতিহ্যবাহী ‘বাঞ্জাই’ স্লোগান দিয়ে সাড়া দেন। ৪৬৫ সদস্যের নিম্নকক্ষের এ বিলুপ্তি এখন ১২ দিনের নির্বাচনি প্রচারণার পথ প্রশস্ত করেছে যা আনুষ্ঠানিকভাবে আগামী মঙ্গলবার শুরু হবে। দেশের প্রথম নারী প্রধানমন্ত্রী তাকাইচি গত সোমবার আগাম নির্বাচনের ঘোষণা দেন। গত বছরের অক্টোবরে নির্বাচিত হয়ে জাপানের প্রথম নারী নেতা হিসেবে দায়িত্ব গ্রহণ করা তাকাইচি কেবল মাত্র তিন মাস দায়িত্বে আছেন। তবে তার জনপ্রিয়তা প্রায় ৭০ শতাংশ বলে জরিপে দেখা গেছে। তিনি তার ব্যক্তিগত জনপ্রিয়তাকে কাজে লাগিয়ে সাম্প্রতিক বছরগুলোতে জনসমর্থন হারানো শাসক দলকে ফের শক্ত অবস্থানে নিয়ে আসার আশা ব্যক্ত করেছেন। তাকাইচির লিবারাল ডেমোক্র্যাটিক পার্টি (এলডিপি) এবং জাপান ইনোভেশন পার্টি (জেআইপি) সমন্বিত শাসক জোটের খুবই সীমিত সংখ্যাগরিষ্ঠতা আছে শক্তিশালী নিম্নকক্ষে। তসুকুবা বিশ্ববিদ্যালয়ের রাজনীতি বিষয়ের প্রফেসর হিদেহিরো ইয়ামামোতো বলেন, ‘এটা স্পষ্ট নয় যে, তাকাইচি মন্ত্রিসভার প্রতি উচ্চ জনমত আসলেই এলডিপির সমর্থন বাড়াবে কি না। জনতার দেখার বিষয় মূল্যস্ফীতি মোকাবিলায় তাদের পদক্ষেপ কী।’ -আনাদলু এজেন্সি","url":"https:\/\/www.bd-pratidin.com\/international\/2026\/01\/24\/1208504","date":1769191200000,"language":"bn","token_count":168,"source":"Bangladesh Pratidin"}
{"title":"উগ্র গোষ্ঠীর হাত থেকে মুসলিম প্রবীণকে রক্ষা করে প্রশংসায় ভাসছেন যুবক","body":"ভারতের উত্তরাখণ্ড রাজ্যে প্রবীণ মুসলিম দোকানদারকে কট্টরপন্থী হিন্দুত্ববাদী সংগঠনের হেনস্তা থেকে রক্ষা করে সামাজিক যোগাযোগমাধ্যমে প্রশংসা কুড়াচ্ছেন এক হিন্দু যুবক। গণমাধ্যমের খবর বলছে, বজরং দলের কিছু সদস্য ৭০ বছর বয়সী এক মুসলিম প্রবীণকে হেনস্তা করছিলো। তখন এগিয়ে আসেন স্থানীয় জিম মালিক দীপক কুমার। সম্প্রতি বজরং দলের সদস্যরা প্রবীণ দোকানদার ওয়াকিল আহমেদকে তার দোকানের নাম পরিবর্তনের জন্য চাপ দিচ্ছিল। তাদের দাবি ছিল, বাবা স্কুল ড্রেস নামের ওই দোকানে ব্যবহৃত বাবা শব্দটি কেবল হিন্দু ধর্মীয় ব্যক্তিদের ক্ষেত্রেই প্রযোজ্য। এই ঘটনার একটি ভিডিও বর্তমানে ইন্টারনেটে ভাইরাল হয়েছে, যেখানে দেখা যায় ৪৬ বছর বয়সী জিম মালিক দীপক কুমার নির্ভীকভাবে ওই ভিড়ের মুখোমুখি দাঁড়িয়েছেন। পরবর্তীতে এক সাক্ষাৎকারে তিনি জানান, মানুষের মধ্যে সাম্য ও ঐক্যের বার্তা দিতেই তিনি ওই মুহূর্তে এমন উত্তর দিয়েছিলেন। দীপক বলেন, তিনি নিজেকে কোনো নির্দিষ্ট ধর্মের বেড়াজালে আবদ্ধ না রেখে সবার আগে একজন মানুষ হিসেবে পরিচয় দিতে স্বাচ্ছন্দ্য বোধ করেন। দীপক কুমারের এই সাহসী অবস্থান সাধারণ মানুষের প্রশংসা কুড়ালেও কট্টরপন্থী গোষ্ঠীগুলোর পক্ষ থেকে তাকে নানাভাবে লক্ষ্যবস্তু করা হচ্ছে। এমনকি সামাজিক যোগাযোগমাধ্যমে তাকে নিয়মিত হুমকিও দেওয়া হচ্ছে। তবে দীপক কুমার তার অবস্থানে অনড়। তিনি জানিয়েছেন, ৩০ বছরের পুরোনো একটি দোকানের নাম জোর করে বদলে দেওয়ার এই অন্যায় আবদার তিনি কোনোভাবেই মেনে নেবেন না। মানবতার প্রতি নিজের দায়বদ্ধতার কথা স্মরণ করিয়ে দিয়ে তিনি বলেন, মৃত্যুর পর তাকে সৃষ্টিকর্তার কাছে নিজের কাজের জবাব দিতে হবে, কোনো বিশেষ ধর্মের অনুসারী হিসেবে নয়। সূত্র: টিআরটি ওয়ার্ল্ড বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/02\/03\/1212716","date":1770115662000,"language":"bn","token_count":221,"source":"Bangladesh Pratidin"}
{"title":"রাশিয়া বৈশ্বিক সংঘাত চায় না : মেদভেদেভ","body":"ক্রেমলিনের ঊর্ধ্বতন নিরাপত্তা কর্মকর্তা দিমিত্রি মেদভেদেভ বলেছেন, বিশ্ব ক্রমে খুবই বিপজ্জনক হয়ে উঠলেও রাশিয়া কোনো বৈশ্বিক সংঘাত চাইছে না। ২০২২ সালে ইউক্রেনে রাশিয়ার ‘বিশেষ সামরিক অভিযান’ ও একে কেন্দ্র করে যা চলছে, তাকে স্নায়ুযুদ্ধের টানটান উত্তেজনা পরবর্তী সময়ে মস্কো ও পশ্চিমাদের মধ্যে সবচেয়ে বড় সংঘাত হিসেবে দেখা হচ্ছে। যদিও মার্কিন প্রেসিডেন্ট ডোনাল্ড ট্রাম্পের দূতরা এখন পারমাণবিক শক্তিধর রাশিয়া ও তার প্রতিবেশীর মধ্যে সংঘাত অবসানে জোর চেষ্টা চালিয়ে যাচ্ছেন। রাশিয়ার নিরাপত্তা পরিষদের ডেপুটি চেয়ারম্যান মেদভেদেভ এজন্য ট্রাম্পের প্রশংসাও করেছেন।-রয়টার্স ওয়াশিংটনের সঙ্গে যে ফের যোগাযোগ স্থাপিত হয়েছে তা অনুপ্রেরণাদায়ক। রাশিয়ার এ নিরাপত্তা পরিষদ অনেকটা আধুনিককালের পলিটব্যুরোর মতো যেখানে দেশটির সবচেয়ে প্রভাবশালী কর্মকর্তারা বসেন। কিয়েভ ও বিভিন্ন পশ্চিমা শক্তির দিকে নিয়মিত আক্রমণাত্মক বক্তব্য ছোড়া, যুদ্ধের উত্তেজনা পারমাণবিক ‘প্রলয়ের’ দিকে নিয়ে যেতে পারে বলে সতর্ক করা মেদভেদেভের অভিযোগ, পশ্চিমারা বারবারই রাশিয়ার স্বার্থকে উপেক্ষা করেছে। ‘পরিস্থিতি খুবই বিপজ্জনক। সহ্য ক্ষমতা ক্রমে কমছে বলেই মনে হচ্ছে। আমরা বৈশ্বিক সংঘাতে আগ্রহী নই। আমরা পাগল নই। কিন্তু বৈশ্বিক সংঘাত উড়িয়ে দেওয়া যাচ্ছে না’ মস্কোতে নিজের বাসভবনে বার্তা সংস্থা রয়টার্স, তাস ও রুশ ব্লগাল ওয়ারগনজোকে দেওয়া এক সাক্ষাৎকারে এমনটাই বলেছেন ২০০৮ থেকে ২০১২ সাল পর্যন্ত রাশিয়ার প্রেসিডেন্টের দায়িত্ব পালন করা মেদভেদেভ। রাশিয়ার নীতির ক্ষেত্রে প্রেসিডেন্ট ভ্লাদিমির পুতিনই সাধারণত শেষ কথা বলে থাকেন। তার পরও মেদভেদেভের কথা থেকে রুশ প্রভাবশালী অভিজাতদের মধ্যে কট্টরপন্থি অংশ কী ভাবছে তার আন্দাজ পাওয়া যায় বলে মত অনেক কূটনীতিকের। মেদভেদেভ যেখানে সাক্ষাৎকারে দিয়েছেন, সেখানে ঝোলা এক কার্টুনে সাবেক এ রুশ প্রেসিডেন্টকে ইউরোপীয় নেতাদের দিকে সাবমেশিনগান ধরে থাকতে দেখা গেছে। কড়া কড়া কথা আর হুমকি দেওয়ার ক্ষেত্রে সুপরিচিত এ সাবেক আইনজীবী পুতিনের শহর সেন্ট পিটার্সবার্গেই বেড়ে উঠেছেন। পুতিন ও ট্রাম্প বারবারই ইউক্রেন যুদ্ধ বিস্তৃত অঞ্চলজুড়ে ছড়িয়ে পড়তে পারে এমন আশঙ্কার কথা বলেছেন। তবে ইউরোপীয় কূটনীতিকদের ধারণা, মস্কো খুবই দক্ষতার সঙ্গে এই ‘উত্তেজনা ছড়ানোর আশঙ্কার’ কার্ড খেলে ইউক্রেনের মিত্রদের যুদ্ধে খুব বেশি সক্রিয় হওয়া থেকে বিরত রেখেছে।","url":"https:\/\/www.bd-pratidin.com\/international\/2026\/02\/03\/1212467","date":1770055200000,"language":"bn","token_count":290,"source":"Bangladesh Pratidin"}
{"title":"ইরানে হামলার চেষ্টা, নেতানিয়াহুকে ট্রাম্পের বড় ধাক্কা","body":"এবার ট্রাম্পের কাছে নাকানিচুবানি খেলেন ইসরায়েলের প্রধানমন্ত্রী বেনিয়ামিন নেতানিয়াহু। তিনি চেয়েছিলেন মার্কিন প্রেসিডেন্ট ডোনাল্ড ট্রাম্পকে ইরানে হামলার জন্য রাজি করাতে। তবে ট্রাম্প নেতানিয়াহুকে পাত্তা দেননি। তিনি কূটনৈতিক পথে সমাধান খুঁজছেন। ইরানের বিরুদ্ধে সম্ভাব্য মার্কিন সামরিক অভিযানকে কেন্দ্র করে মধ্যপ্রাচ্যে উত্তেজনা ক্রমশই বাড়ছে। ইসরায়েলি গণমাধ্যম সূত্রে জানা গেছে, প্রধানমন্ত্রী বেনিয়ামিন নেতানিয়াহু সম্প্রতি উচ্চপর্যায়ের এক নিরাপত্তা বৈঠক করেছেন। এই বৈঠকে উপস্থিত ছিলেন ইসরায়েলি সেনাপ্রধান ইয়াল জামির এবং মোসাদের পরিচালক ডেভিড বার্নিয়া। সেনাপ্রধান ইয়াল জামির সম্প্রতি অত্যন্ত গোপনে বেসরকারি বিমানে চড়ে যুক্তরাষ্ট্র সফর করেন। এসময় তিনি পেন্টাগনের ঊর্ধ্বতন কর্মকর্তাদের সাথে ইরানের ওপর সামরিক হামলা চালানোর বিষয়ে আলোচনা করেছেন বলে জানা গেছে। যুক্তরাষ্ট্রের দুই কর্মকর্তা রয়টার্সকে নিশ্চিত করেছেন, মার্কিন জয়েন্ট চিফস অফ স্টাফ জেনারেল ড্যান কেইন এবং ইয়াল জামিরের মধ্যে পেন্টাগনে রুদ্ধদ্বার বৈঠক হয়েছে। যদিও আলোচনার বিস্তারিত প্রকাশ করা হয়নি। তবে ধারণা করা হচ্ছে ইরানের ক্রমবর্ধমান পরমাণু তৎপরতা ও আঞ্চলিক প্রভাব মোকাবিলাই ছিল এর মূল লক্ষ্য। এদিকে মার্কিন প্রেসিডেন্ট ডোনাল্ড ট্রাম্প ইরানকে আলোচনার টেবিলে আনার জন্য ক্রমাগত চাপের মুখে মধ্যপ্রাচ্যে নৌ ও বিমান প্রতিরক্ষা ব্যবস্থা জোরদার করেছে ওয়াশিংটন। সেনাপ্রধান ইয়াল জামির এক পরিস্থিতি মূল্যায়ন সভায় ভবিষ্যদ্বাণী করেছেন, আগামী দুই সপ্তাহ থেকে দুই মাসের মধ্যে যুক্তরাষ্ট্র ইরানের ওপর সামরিক হামলা চালাতে পারে। তিনি বর্তমান সময়কে চরম অনিশ্চয়তার সময় হিসেবে উল্লেখ করেন। তবে আর্মি রেডিওর প্রতিবেদনে বলা হয়েছে, আগামী কয়েক দিনের মধ্যে বড় ধরনের কোনো হামলার আশঙ্কা কম। অন্যদিকে তেহরানের পক্ষ থেকে সাফ জানিয়ে দেওয়া হয়েছে, যুক্তরাষ্ট্র কোনোভাবে ইরানের ওপর আক্রমণ করলে তা সমগ্র অঞ্চলে ভয়াবহ সংঘাতের সূচনা করবে। বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/02\/02\/1212442","date":1770048221000,"language":"bn","token_count":235,"source":"Bangladesh Pratidin"}
{"title":"ছায়ানটে বসছে লোকসংগীতের সন্ধ্যা","body":"সাংস্কৃতিক সংগঠন ছায়ানট আয়োজন করছে বিশেষ লোকসংগীত অনুষ্ঠান। অনুষ্ঠানটি হবে শুক্রবার সন্ধ্যা সাড়ে ৬টায়, ধানমন্ডির ছায়ানট সংস্কৃতি ভবনের মিলনায়তনে। ছায়ানটের সাধারণ সম্পাদক লাইসা আহমদ লিসা গণমাধ্যমকে জানান, এবারের আয়োজন উৎসর্গ করা হয়েছে লালন সাঁইজিকে। অনুষ্ঠানে পরিবেশন করা হবে লালন সাঁই, মনমোহন দত্ত ছাড়াও গীতিকবি কামাল পাশা, জসীম উদ্দীন ও নীলকমল মিশ্রের গান। বারবারের মতো এই অনুষ্ঠানটি সবার জন্য উন্মুক্ত রাখা হয়েছে। পাশাপাশি অনুষ্ঠানটি সরাসরি সম্প্রচার করা হবে ছায়ানটের ফেসবুক পেইজ ও ইউটিউব চ্যানেল থেকে। বিডি প্রতিদিন\/মুসা","url":"https:\/\/www.bd-pratidin.com\/entertainment\/2025\/11\/20\/1182052","date":1763634336000,"language":"bn","token_count":76,"source":"Bangladesh Pratidin"}
{"title":"দীপিকাকে সমর্থন জানালেন কোয়েল","body":"সম্প্রতি কর্মক্ষেত্রে ৮ ঘণ্টার শিফটের দাবি তুলে বিতর্কের কেন্দ্রে আসেন বলিউড অভিনেত্রী দীপিকা পাড়ুকোন। এর জেরে দুটি বিগ বাজেটের ছবি হাতছাড়া হয় তার। তারপরও নিজের সিদ্ধান্তে অনড় অভিনেত্রী। দীপিকার এই দাবিকে সমর্থন জানিয়েছেন টলিউড অভিনেত্রী কোয়েল মল্লিক। তিনি বলেন, আমার মনে হয়, দীপিকার যখন সন্তান হয়, নতুন মা হিসেবে তিনি ৮ ঘণ্টা কাজ করতে চেয়েছিলেন। এটা ন্যায্য দাবি, এখানে অন্যায় চাওয়া কিছু নেই। তবে এরসঙ্গে তিনি প্রযোজনা সংস্থার দিকটিও তুলে ধরেছেন। কোয়েল বলেন, যখন বড় বাজেটের প্রোডাকশন হয় এবং বড় সেট তৈরি করা হয়, তখন প্রতি ঘণ্টার একটা খরচ থাকে। এ ক্ষেত্রে বিষয়টা পারস্পরিক বোঝাপড়ার ওপর নির্ভর করে। অভিনেত্রীর দাবি, একেক সময় কী হয়, যখন অনেক বড় প্রোডাকশন হয়, একটা বড় সেট তৈরি করা হলো। সেই সেটের একটা প্রতিদিনের খরচ রয়েছে, প্রতিটা ঘণ্টার খরচ রয়েছে। সে রকম যদি হয়, সেখানে নিজেদের মধ্যেই একটা বোঝাপড়া হয়ে যায়। কোয়েল বর্তমানে দুই সন্তানের জননী। পরিবার সামলে চলচ্চিত্রে কাজ করে চলেছেন সমান তালে। চলতি বছর একাধিক ছবি মুক্তি পেয়েছে এ অভিনেত্রীর। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/10\/30\/1173823","date":1761824624000,"language":"bn","token_count":159,"source":"Bangladesh Pratidin"}
{"title":"নাইজারে সামরিক ঘাঁটিতে হামলার ঘটনায় নিহত ২০, গ্রেফতার ১১","body":"নাইজারের রাজধানী নিয়ামের ডিওরি হামানি আন্তর্জাতিক বিমানবন্দরের একটি সামরিক ঘাঁটিতে হামলা চালিয়েছে দুর্বৃত্তরা। নাইজারের প্রতিরক্ষা মন্ত্রণালয় জানিয়েছে, এ ঘটনায় ২০ হামলাকারী নিহত হয়েছেন এবং গ্রেফতার করা হয়েছে ১১ জনকে। এই হামলার ঘটনায় ফ্রান্স, বেনিন এবং আইভরি কোস্টকে দায়ী করা হয়েছে। পাশাপাশি হামলা প্রতিরোধের জন্য রুশ সেনাদের ধন্যবাদ জানিয়েছে দেশটি। বৃহস্পতিবার (২৯ জানুয়ারি) ঘটনাস্থল পরিদর্শন শেষে রাষ্ট্রীয় টেলিভিশনে এই দাবি করেন জেনারেল আবদুরাহমানে তিয়ানি। ফ্রান্স, বেনিন ও আইভরি কোস্ট এখনো এ দাবির বিষয়ে কোনো মন্তব্য করেনি। এছাড়া হামলার জন্য কোনো সশস্ত্র গোষ্ঠী দায় স্বীকার করেনি। নাইজারের প্রেসিডেন্টের বাসবভন থেকে প্রায় ১০ কিলোমিটার দূরে অবস্থিত দিওরি হামানি আন্তর্জাতিক বিমানবন্দর। গত বুধবার রাত থেকে বৃহস্পতিবার পর্যন্ত বিস্ফোরণ এবং গুলির ঘটনা ঘটেছিল সেখানে। নাইজারের প্রতিরক্ষামন্ত্রী সালিফু মোডি জানান, প্রায় ৩০ মিনিট স্থায়ী হয় হামলা, তারপর অভিযান চালানো হয়। এতে চারজন সামরিক সদস্য আহত হয়েছেন এবং ২০ জন হামলাকারী নিহত হয়েছেন। দেশটির রাষ্ট্র টেলিভিশন জানিয়েছে, নিহতদের মধ্যে একজন ফরাসি নাগরিকও রয়েছেন। এছাড়া গ্রেফতার করা হয়েছে ১১ জনকে। প্রত্যক্ষদর্শীদের বিবরণ এবং ভিডিওতে দেখা গেছে, বৃহস্পতিবার ভোরে বিমানবন্দরের প্রতিরক্ষা ঘাঁটিতে হামলা করছে অজ্ঞাত দুর্বৃত্তরা। তবে দিনের বেলায় বিমানবন্দরের কার্যক্রম স্বাভাবিক হয়ে আসে। সূত্র: বিবিসি বিডি প্রতিদিন\/এএম","url":"https:\/\/www.bd-pratidin.com\/international-news\/2026\/01\/30\/1211064","date":1769768988000,"language":"bn","token_count":179,"source":"Bangladesh Pratidin"}
{"title":"হেলিকপ্টারে এলো বিপিএল ট্রফি","body":"অবশেষে উন্মোচিত হলো বিপিএলের কাঙ্ক্ষিত ট্রফি। বিকেল সাড়ে ৪টার পর হেলিকপ্টারে করে ট্রফি নিয়ে মাঠে নামেন বাংলাদেশ নারী ক্রিকেট দলের সাবেক অধিনায়ক সালমা খাতুন ও অনূর্ধ্ব-১৯ দলের সাবেক অধিনায়ক আকবর আলি। পরে মাঠের মাঝে নির্ধারিত জায়গায় নিয়ে রাখেন তারা। এরপর ফাইনালের দুই অধিনায়ক শেখ মেহেদি হাসান ও নাজমুল হোসেন শান্ত মিলে উন্মোচন করেন বিপিএলের নতুন ডিজাইনের এই ট্রফি। এসময় মাঠের চারপাশ থেকে ওড়ানো কালার স্মোক। এই পর্ব শেষ করে বিশেষ গাড়িতে করে মাঠের চারপাশে ঘোরানো হচ্ছে ট্রফি। বিপিএলের ফাইনাল ঘিরে দর্শকের ঢল নেমেছে মিরপুর শের-ই বাংলা জাতীয় ক্রিকেট স্টেডিয়ামে। খেলা শুরু হবে সন্ধ্যা ৬টায়। কিন্তু দুপুর ১২টা থেকেই ভিড় জমতে শুরু করে মাঠের আশাপাশে। প্রবেশদ্বার খোলা মাত্রই মাঠে ঢুকতে শুরু করেন দর্শকরা। ফাইনাল ম্যাচের সব টিকেট বিক্রি হয়ে যায় প্রায় ৪০-৪২ ঘণ্টা আগেই। খেলা শুরুর আগেই মাঠের গ্যালারি কানায় কানায় ভর্তি হয়ে যাবে। বিডি-প্রতিদিন\/আশফাক","url":"https:\/\/www.bd-pratidin.com\/sports\/2026\/01\/23\/1208290","date":1769165804000,"language":"bn","token_count":134,"source":"Bangladesh Pratidin"}
{"title":"অনলাইন-অফলাইনে বাজে মন্তব্যকারীদের একই শাস্তি চান হুমা","body":"অভিনেত্রীদের কমেন্ট বক্সে অশালীন মন্তব্য ও ব্যক্তিগত আক্রমণ নতুন নয়। এবার বিষয়টি নিয়ে মুখ খুললেন বলিউড অভিনেত্রী হুমা কুরেশি। তার মতে, বাস্তবে নারীদের হয়রানি করলে যে শাস্তি হয়, সোশ্যাল মিডিয়ায় বাজে মন্তব্য করলেও একই শাস্তি হওয়া উচিত। সম্প্রতি দ্য মেল ফেমিনিস্ট-এর সঙ্গে আলাপকালে এ মন্তব্য করেন অভিনেত্রী। হুমা বলেন, সোশ্যাল মিডিয়ায় কেউ কেউ বিকিনি পরা ছবি পোস্ট করতে বলেন। আবার পোস্ট করলে লেখেন, এগুলো কী করছেন? এই দ্বিচারিতা যেমন বিরক্তিকর, তেমনই দুঃখজনক। রাস্তায় নারীদের বাজে মন্তব্য করলে যেমন শাস্তি হয়, সোশ্যাল মিডিয়ায় একই কাজ করলে একই ধরনের শাস্তি হওয়া উচিত। কোনো পার্থক্য থাকা উচিত নয়। তার কথায়, যদি কেউ আমার মেসেজে অশ্লীল ছবি বা কুরুচিপূর্ণ মন্তব্য করেন, তবে তারও শাস্তি হওয়া উচিত। আমি শুধু এইটুকুই বলতে চাই, নারীরা কী পোশাক পরছেন, তাদের মেকআপ, জীবনশৈলী, কাজ বা রাতে কখন বাড়ি ফিরছেন—এসব নিয়ে সমালোচনা করা বন্ধ করুন। অভিনেত্রীর এই বক্তব্যের সঙ্গে একমত পোষণ করেছেন অনেকে। তাদের কথায়, বাজে মন্তব্যকারীদের কঠোর শাস্তির আওতায় আনা উচিত। বর্তমানে বেশ ভালো সময় কাটছে হুমার। ‘দিল্লি ক্রাইম ৩’ এবং ‘মহারানি ৪’ সিরিজ দুটি বেশ প্রশংসা কুড়িয়েছে দর্শক মহলে। রচিত সিংয়ের সঙ্গে প্রেম করছেন হুমা—সম্প্রতি এমন গুঞ্জন ছড়িয়েছে। যদিও বিষয়টি নিয়ে মুখ খোলেননি অভিনেত্রী। তবে সোনাক্ষীর রিসেপশনে রচিতের সঙ্গে একই রঙের পোশাক পরে আসতে দেখা যায় পর্দার মহারানিকে। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/11\/24\/1183647","date":1763989455000,"language":"bn","token_count":202,"source":"Bangladesh Pratidin"}
{"title":"ভয়ংকর রণকৌশল নিয়ে আসছে চীন, যুক্তরাষ্ট্রের জন্য বড় চ্যালেঞ্জ","body":"চীনের সাম্প্রতিক নৌ-অস্ত্র কৌশল আবারও আলোচনায়। বিশেষ করে বাণিজ্যিক জাহাজকে সম্ভাব্য অস্ত্রবাহী প্ল্যাটফর্ম হিসেবে ব্যবহারের ধারণা দিয়ে চীন সবাইকে চমকে দিয়েছে। সেই প্রেক্ষাপটে ওয়াইজে-১৮সি ক্রুজ ক্ষেপণাস্ত্রের ভূমিকা যুক্তরাষ্ট্রের নৌবাহিনীর জন্য দীর্ঘমেয়াদি চ্যালেঞ্জ তৈরি করতে পারে বলে বিশ্লেষকরা মনে করছেন। এই কৌশল সরাসরি যুদ্ধজাহাজ ধ্বংসের চেয়ে প্রতিপক্ষের সামগ্রিক যুদ্ধব্যবস্থাকে অকার্যকর করার দিকে বেশি গুরুত্ব দেয়। এই ধারণার মূল কথা হলো, আধুনিক যুদ্ধে আলাদা আলাদা জাহাজ বা ইউনিট নয় বরং পুরো অপারেশনাল সিস্টেমই আসল লক্ষ্য। যুক্তরাষ্ট্রের ক্ষেত্রে সেই সিস্টেম দাঁড়িয়ে আছে কমান্ড ও কন্ট্রোল নেটওয়ার্ক, গোয়েন্দা ও নজরদারি ব্যবস্থা, লজিস্টিক সাপ্লাই চেইন, এবং দ্রুত সিদ্ধান্ত গ্রহণের সক্ষমতার ওপর। চীনের সামরিক পরিকল্পনাবিদরা মনে করেন, এই সংযোগস্থলগুলোতে আঘাত হানতে পারলে শক্তিশালী যুদ্ধজাহাজ অক্ষত থাকলেও পুরো বাহিনী কার্যত অচল হয়ে পড়তে পারে। মার্চ ২০২৩ সালে প্রকাশিত র‌্যান্ড করপোরেশনের এক প্রতিবেদনে গবেষক মার্ক কোজাড ও তার সহলেখকরা এই কৌশলের বিস্তারিত ব্যাখ্যা দেন। তাঁদের মতে, চীনের পিপলস লিবারেশন আর্মি (পিএলএ) প্রতিপক্ষকে প্যারালাইজ বা অচল করার লক্ষ্য নিয়ে এগোচ্ছে। অর্থাৎ, সরাসরি বড় যুদ্ধ জেতার বদলে শত্রুপক্ষের যোগাযোগ, লজিস্টিক ও সিদ্ধান্ত গ্রহণের ক্ষমতাকে ভেঙে ফেলা। তাইওয়ানকে কেন্দ্র করে সম্ভাব্য কোনো সংকটে এই কৌশল বিশেষভাবে যুক্তরাষ্ট্রের বিরুদ্ধে প্রয়োগ করা হতে পারে বলে প্রতিবেদনে উল্লেখ করা হয়। এই প্রেক্ষাপটে ওয়াইজে-১৮সি ক্ষেপণাস্ত্রকে দেখা হচ্ছে গুরুত্বপূর্ণ অস্ত্র হিসেবে। এটি মূলত ভারী সুরক্ষিত এয়ারক্রাফট ক্যারিয়ার ধ্বংসের জন্য নয় বরং লজিস্টিক জাহাজ, সাপ্লাই শিপ, রিফুয়েলিং প্ল্যাটফর্ম এবং পিছনের সারির সামুদ্রিক চলাচল ব্যাহত করার জন্য উপযোগী। ক্ষেপণাস্ত্রটির দীর্ঘ পাল্লা, তুলনামূলক কম খরচে উৎপাদনের সম্ভাবনা এবং সাবসনিক হলেও স্টেলথ বৈশিষ্ট্যের কারণে স্যাচুরেশন অ্যাটাকের (সমন্বিত) জন্য এটি বেশ কার্যকর। একসঙ্গে অনেক ক্ষেপণাস্ত্র নিক্ষেপ করা হলে প্রতিপক্ষের সেন্সর, প্রতিরক্ষা ব্যবস্থা এবং ক্ষেপণাস্ত্র মজুতের ওপর প্রচণ্ড চাপ তৈরি হয়। আরেকটি উদ্বেগের বিষয় হলো সম্ভাব্য উৎক্ষেপণ প্ল্যাটফর্মের বৈচিত্র্য। বিশ্লেষকদের মতে, ভবিষ্যতে কনটেইনারাইজড লঞ্চ সিস্টেম বা বাণিজ্যিক জাহাজের আড়ালে ক্ষেপণাস্ত্র মোতায়েনের ধারণা বাস্তবে রূপ নিতে পারে। এতে যুদ্ধের শুরুতেই যুক্তরাষ্ট্রের জন্য বাণিজ্যিক নৌযান ও সামরিক হুমকির মধ্যে পার্থক্য করা কঠিন হয়ে পড়বে। তবে এই কৌশলের সীমাবদ্ধতাও আছে। জানুয়ারি ২০২৬ সালে প্রকাশিত হেরিটেজ ফাউন্ডেশনের এক প্রতিবেদনে বলা হয়েছে, চীন বড় পরিসরে ক্রুজ ক্ষেপণাস্ত্র উৎপাদনে সক্ষম হলেও দীর্ঘমেয়াদি সংঘাতে সেই সক্ষমতা টিকিয়ে রাখা কঠিন হতে পারে। গাইডেন্স সিস্টেম, ওয়ারহেড অ্যাসেম্বলি এবং শক্তিশালী বিস্ফোরক উপাদান তৈরির কারখানাগুলো বেশিরভাগই কেন্দ্রীভূত এবং বিকল্পহীন। ফলে আঘাত পেলে এগুলো দ্রুত পুনর্গঠন করা কঠিন। পাশাপাশি উন্নত সেমিকন্ডাক্টরের মতো কিছু গুরুত্বপূর্ণ উপকরণের ওপর নির্ভরশীলতাও বড় ঝুঁকি। সূত্র: এশিয়া টাইমস বিডি প্রতিদিন\/নাজম","url":"https:\/\/www.bd-pratidin.com\/international-news\/2026\/02\/03\/1212740","date":1770119165000,"language":"bn","token_count":370,"source":"Bangladesh Pratidin"}
{"title":"‘রকি অউর রানি কি প্রেম কাহানি’-কে জয়া আহসানের না বলার কারণ যা","body":"ঢাকা ও কলকাতার মধ্যে নিয়মিত যাতায়াতের কারণে বছরের বেশির ভাগ সময় ব্যস্ত থাকেন বাংলাদেশের অভিনেত্রী জয়া আহসান। সম্প্রতি এক পডকাস্টে তিনি বলিউড এবং তার অভিজ্ঞতা নিয়ে খোলাখুলি আলোচনা করেছেন। যেখানে শুধুমাত্র কাজের দিক নয়, বরং অমিতাভ বচ্চন, অভিষেক বচ্চন, সালমান খান, বিদ্যা বালন, মালাইকা অরোরা, ইউসুফ পাঠান-এর মতো বলিউড তারকাদের সঙ্গে তার ব্যক্তিগত সম্পর্কের কথাও উঠে এসেছে। পডকাস্টে তিনি জানান, করণ জোহরের প্রযোজনা প্রতিষ্ঠান ‘ধর্মা প্রোডাকশন’-এর একটি ছবিতে জয়া অভিনয়ের প্রস্তাব পেয়েছিলেন। বিশেষ করে ব্লকবাস্টার হিট ছবি ‘রকি অউর রানি কি প্রেম কাহানি’-র জন্য তাকে প্রস্তাব দেওয়া হয়েছিল। জয়া পডকাস্টে বলেন, “প্রস্তাব পেয়েছিলাম। আমি করিনি, তখন করা হয়নি। সৃষ্টিকর্তা বা ঈশ্বরের, সেটা হবেই।” জয়া জানিয়েছেন, বলিউডের অনেক তারকার সঙ্গে তার ঘনিষ্ঠ সম্পর্ক রয়েছে। এক সময় বিশ্বকাপ দেখতে গিয়ে কিংবদন্তি অভিনেতা অমিতাভ বচ্চন, অভিষেক বচ্চন-এর সঙ্গে পাশে বসার সৌভাগ্য হয়েছে তার। এছাড়া ক্রিকেট খেলার মাধ্যমে বলিউড তারকাদের সঙ্গে তার পরিচয় হয়েছে; মালাইকা অরোরা, ইউসুফ পাঠান-এর মতো তারকারা সেলেব্রিটি ক্রিকেটে তার টিমে ছিলেন। বিডি প্রতিদিন\/আশিক","url":"https:\/\/www.bd-pratidin.com\/entertainment\/2025\/10\/20\/1169814","date":1760948466000,"language":"bn","token_count":153,"source":"Bangladesh Pratidin"}
{"title":"বিশ্ব স্বাস্থ্য সংস্থা থেকে আনুষ্ঠানিকভাবে বিদায় নিল যুক্তরাষ্ট্র","body":"বিশ্ব স্বাস্থ্য সংস্থা (ডব্লিউএইচও) থেকে আনুষ্ঠানিকভাবে সদস্যপদ প্রত্যাহার করে নিল মার্কিন যুক্তরাষ্ট্র। প্রেসিডেন্ট ডোনাল্ড ট্রাম্পের মেয়াদে শুরু হওয়া দীর্ঘ এক বছরের আইনি ও প্রশাসনিক প্রক্রিয়া শেষে গতকাল বৃহস্পতিবার দেশটির স্বাস্থ্য ও মানবসেবা বিভাগ এবং পররাষ্ট্র দপ্তর এই বিচ্ছেদের চূড়ান্ত ঘোষণা দেয়। এর মাধ্যমে দীর্ঘ কয়েক দশকের অংশীদারিত্বের অবসান ঘটিয়ে বৈশ্বিক এই স্বাস্থ্য সংস্থা থেকে নিজেদের পুরোপুরি সরিয়ে নিল বিশ্বের অন্যতম শক্তিশালী এই দেশ। মার্কিন প্রশাসনের পক্ষ থেকে এই সিদ্ধান্তের নেপথ্যে ডব্লিউএইচওর সংস্কারে ব্যর্থতা, স্বচ্ছতার অভাব এবং জবাবদিহিতার ঘাটতিকে দায়ী করা হয়েছে। বিশেষ করে করোনা মহামারি মোকাবিলায় সংস্থাটির ভূমিকার তীব্র সমালোচনা করে ওয়াশিংটন জানিয়েছে, বৈশ্বিক স্বাস্থ্য জরুরি অবস্থা ঘোষণা করতে সংস্থাটি অপ্রয়োজনীয় বিলম্ব করেছে। ট্রাম্প প্রশাসনের দাবি, ডব্লিউএইচও তাদের মূল লক্ষ্য থেকে বিচ্যুত হয়ে অনেক ক্ষেত্রে যুক্তরাষ্ট্রের জাতীয় স্বার্থবিরোধী অবস্থান নিয়েছে। এছাড়া সংস্থাটিতে বিপুল পরিমাণ অনুদান দিলেও নীতিনির্ধারণী পর্যায়ে মার্কিন নাগরিকদের অবমূল্যায়ন করা হয়েছে বলে অভিযোগ তোলা হয়েছে। এদিকে জাতিসংঘের নিয়ম অনুযায়ী সদস্যপদ ছাড়ার পূর্বশর্ত হিসেবে বকেয়া অর্থ পরিশোধের বিষয়টি সামনে এলেও যুক্তরাষ্ট্র তা প্রত্যাখ্যান করেছে। ২০২৪-২৫ অর্থবছর বাবদ ২৭ কোটি ডলারেরও বেশি বকেয়া থাকলেও মার্কিন স্বাস্থ্য ও মানবসেবা বিভাগ জানিয়েছে, সংস্থার বর্তমান সংবিধান অনুযায়ী তারা এই অর্থ পরিশোধে আইনগতভাবে বাধ্য নয়। তবে ডব্লিউএইচও থেকে বেরিয়ে গেলেও বৈশ্বিক জনস্বাস্থ্যে নিজেদের প্রভাব বজায় রাখার প্রতিশ্রুতি দিয়েছে হোয়াইট হাউস। বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/01\/23\/1208275","date":1769163425000,"language":"bn","token_count":198,"source":"Bangladesh Pratidin"}
{"title":"চম্পার আগ্রহ","body":"এখন অভিনেত্রী চম্পাকে নিয়মিত দেখা যায় না পর্দায়। মাঝেমধ্যে সাক্ষাৎকারে অভিমান ভরা কথা বলেন তিনি। তাঁর কথায় ‘ভাবলে খারাপ লাগে, আমাদের যথাযথ মূল্যায়ন হয়নি।’ তবু অভিনয়ের প্রতি তাঁর প্রেম অটুট। তিনি এখনো চান ভিন্ন ভিন্ন চরিত্রে কাজ করতে। তাঁর বিশ্বাস, ‘একজন শিল্পী হবেন পানি, যে পাত্রে যেখানে রাখা হবে, সেখানকার রং-রূপটাই ধারণ করবেন।’ নতুন প্রজন্মের অভিনেতাদের কাজ তাঁর ভালো লাগে। নতুন প্রজন্মের সঙ্গে কাজ করার ব্যাপারে খুব আগ্রহী চম্পা। যুগের সঙ্গে তাল মিলিয়ে চলতে হলে পুরোনো-নতুনদের একসঙ্গে কাজ করা উচিত বলে মনে করেন ‘পদ্মা নদীর মাঝি’ সিনেমার সফল এই অভিনেত্রী। তাঁর মতে, এভাবেই এগিয়ে যাবে বাংলাদেশের সিনেমা। এক পরিবারে তিন নায়িকা, বাংলাদেশের চলচ্চিত্র ইতিহাসে এমন নজির বিরল। তাই তারকা পরিবারে জন্ম নেওয়াকে জীবনের বড় সৌভাগ্য মনে করেন চম্পা। তবু তাঁর মনে থেকে গেছে একটি না-পাওয়ার বেদনা, ‘আমাদের তিন বোনকে আরও বেশি কাজে লাগানো যেত। শিল্পের আরও অনেক জায়গায় আমাদের করার ছিল। আমরা যদি একসঙ্গে কিছু কাজ করে যেতে পারতাম, তাহলে আগামী প্রজন্ম আমাদের নতুনভাবে চিনত।’ তারকাখ্যাতির আড়ালে এ আক্ষেপ যেন তিন বোনেরই এক যৌথ অভিব্যক্তি। সমালোচকদের মতে, জীবনে তিনি কখনো খুব আড়ম্বরের মানুষ ছিলেন না। ছিলেন স্বভাবতই শান্ত, গুছিয়ে চলা, আত্মমগ্ন। তাই হয়তো তাঁর অভিনয়েও ছিল ভিতরের দিকে ঝুঁকে থাকা এক গভীরতা।","url":"https:\/\/www.bd-pratidin.com\/entertainment-news\/2026\/01\/30\/1210823","date":1769709600000,"language":"bn","token_count":192,"source":"Bangladesh Pratidin"}
{"title":"২০২১ সালের পর লিগ কাপের ফাইনালে সিটি","body":"কারাবাও কাপের (লিগ কাপ) সেমিফাইনালের প্রথম লেগে ২-০ গোলে এগিয়ে থাকার পর দ্বিতীয় লেগেও নিউক্যাসল ইউনাইটেডকে বড় ব্যবধানে হারাল ম্যানচেস্টার সিটি। দ্বিতীয় লেগে ৩-১ গোলের জয়ে দুই লেগ মিলিয়ে ৫-১ ব্যবধানে এগিয়ে থেকে টুর্নামেন্টের ফাইনাল নিশ্চিত করল পেপ গার্দিওলার শিষ্যরা। ২০২১ সালের পর এই প্রথম টুর্নামেন্টটির শিরোপা নির্ধারণী মঞ্চে পা রাখল সিটিজেনরা। বুধবার রাতে ঘরের মাঠে পুরো ম্যাচে আধিপত্য দেখিয়েছে সিটি। ৬৩ শতাংশ বল দখলের পাশাপাশি ১৮টি শট নিয়েছে তারা। প্রথম হাফেই তিন গোলে এগিয়ে যায় সিটি। ম্যাচের সপ্তম মিনিটে ওমর মারমাউস প্রতিপক্ষের গোলরক্ষককে ফাঁকি দিয়ে সিটিকে এগিয়ে দেন। ২৯তম মিনিটে ব্যবধান দ্বিগুণ করেন এই মিশরীয় তারকা। দ্বিতীয় গোলটি হেডে করেন মারমাউস। প্রতিপক্ষের ওপর চাপ ধরে রেখে ৩২তম মিনিটে স্কোরলাইন ৩-০ করে স্বাগতিকরা। বক্সের ভেতর থেকে নিচু শটে গোলটি করেন ডাচ মিডফিল্ডার রেইন্ডার্স। দ্বিতীয়ার্ধে তুলনামূলক ভালো খেলে নিউক্যাসল। ৬২তম মিনিটে দারুণ নৈপুণ্যে ব্যবধান কমান এলাঙ্গা। তবে তা যথেষ্ট ছিল না। শেষ পর্যন্ত ৩-১ ব্যবধানে হার নিয়ে টুর্নামেন্ট থেকে বিদায় নেয় বর্তমান চ্যাম্পিয়ন নিউক্যাসল। ২০২১ সালের পর আবারও লিগ কাপ জয়ের খুব কাছে ম্যানচেস্টার সিটি। আগামী ২২ মার্চ ফাইনালে সিটির প্রতিপক্ষ আর্সেনাল। বিডি প্রতিদিন\/কেএ","url":"https:\/\/www.bd-pratidin.com\/sports\/2026\/02\/05\/1213280","date":1770265329000,"language":"bn","token_count":173,"source":"Bangladesh Pratidin"}
{"title":"একনজরে আজকের বাংলাদেশ প্রতিদিন (৩ ফেব্রুয়ারি)","body":"এবার ভোট গণনায় দেরি হতে পারে- এমন বক্তব্যের কড়া সমালোচনা করে বিএনপি চেয়ারম্যান তারেক রহমান বলেছেন, নতুন গল্প... দরজায় কড়া নাড়ছে ত্রয়োদশ জাতীয় সংসদ নির্বাচন। প্রচারের ডামাডোলে মাঠ সরগরম হলেও পাল্লা দিয়ে বাড়ছে অপরাধ।... মার্কিন যৌন অপরাধী প্রয়াত জেফরি এপস্টেইনের সঙ্গে সম্পর্কিত লাখ লাখ নতুন নথি, ভিডিও এবং ছবি প্রকাশিত হওয়ার পর... জামায়াতে ইসলামী দেশকে আফগানিস্তানে পরিণত করতে এবং পেছনের দিকে নিয়ে যেতে চায় বলে মন্তব্য করেছেন বিএনপি মহাসচিব,... দেশজুড়ে নির্বাচনি প্রচার এখন তুঙ্গে। প্রার্থীরা দিনরাত একাকার করে প্রচার চালিয়ে যাচ্ছেন। কিন্তু নির্বাচনে... ইনডোর ও কৃত্রিম পদ্ধতিতে ইলিশ চাষে সরকারের কোনো অনুমোদন নেই বলে জানিয়েছে মৎস্য ও প্রাণিসম্পদ মন্ত্রণালয়। গতকাল... জামায়াতে ইসলামীর আমির ডা. শফিকুর রহমান বলেছেন, চব্বিশ না হলে ছাব্বিশ হতো না। যারা চব্বিশকে স্বীকার করে তাদের... আইপিএলে মুস্তাফিজুর রহমানকে উচ্চমূল্যে দলে নিয়েছিল কলকাতা নাইট রাইডার্স। তবে উগ্রবাদীদের প্রতিবাদের মুখে... পশ্চিমবঙ্গের মুখ্যমন্ত্রী মমতা ব্যানার্জি জাতীয় নির্বাচন কমিশনারের সঙ্গে বৈঠক করাসহ কয়েকটি কর্মসূচি হাতে... বিএনপির জাতীয় স্থায়ী কমিটির সদস্য ও ঢাকা-৮ আসনের ধানের শীষ প্রতীকের প্রার্থী মির্জা আব্বাস ১২ ফেব্রুয়ারির জাতীয়... হাওড়ের রাজধানী সুনামগঞ্জে বইছে ভোটের হাওয়া। এই জেলার পাঁচটি সংসদীয় আসনের চারটিতেই দেখা গেছে বিদ্রোহী... ইসলামী আন্দোলন বাংলাদেশের আমির ও পীর চরমোনাই মুফতি সৈয়দ মুহাম্মদ রেজাউল করীম বলেছেন, জামায়াতে ইসলামী আমাদের... ঝিনাইদহ-৪ আসনে বিএনপির মনোনয়নজনিত বিরোধে দ্বিধাবিভক্ত হয়ে পড়েছেন নেতা-কর্মী ও তৃণমূল। খোঁজ নিয়ে জানা গেছে, এ... বাংলাদেশ নেজামে ইসলাম পার্টির নির্বাহী সভাপতি মাওলানা এ কে এম আশরাফুল হক বলেন, ভোটের মাঠে ইসলামি ভোটব্যাংক সব... নির্বাচনের বাকি হাতেগোনা কয়েকটি দিন। এ সময় অন্তর্র্বর্তী সরকারের সম্পূর্ণ মনোযোগ হওয়া উচিত... ট্রান্সপারেন্সি ইন্টারন্যাশনাল বাংলাদেশের (টিআইবি) নির্বাহী পরিচালক ড. ইফতেখারুজ্জামান বলেছেন, বাংলাদেশে মব... ত্রয়োদশ জাতীয় সংসদ নির্বাচন সামনে রেখে ধীরে ধীরে উত্তাপ বাড়ছে ঢাকা-১৬ আসনে। মিরপুরের অলিগলি, চা দোকান, মুদি দোকান... নির্বাচনের দিন যতই ঘনিয়ে আসছে প্রার্থীদের প্রচার-প্রচারণা ততই বাড়ছে। প্রার্থীদের সরব উপস্থিতির মাঝেও এক... আজ মঙ্গলবার দিবাগত রাত পবিত্র শবেবরাত। হিজরি সনের ১৪ শাবান রাত লাইলাতুল মুবারাকা বা বরকতময় এক পবিত্র রজনি। মহান... প্রগাঢ় সখ্য থেকে উৎসারিত হয় একাত্মতা। সেজন্যই দেখা যায়, বন্ধুর ভাই-বোনকে বন্ধু দিচ্ছে আপন ভাই-বোনের মর্যাদা।... প্রশাসনের বিভিন্ন স্তরে দীর্ঘদিন ধরে পদোন্নতিবঞ্চিত হয়েছেন কর্মকর্তারা। বিগত আওয়ামী লীগ সরকার আমলে বঞ্চিত... ২০১৯ সালের আগস্টে কালচারাল ইয়ার্ডের সঙ্গে আলোচনায় বসেছিলেন ফেডারেশন অব ফিল্ম সোসাইটিজ অব বাংলাদেশের সাধারণ... ঢাকা-১১ আসনে ১১ দলীয় জোট মনোনীত প্রার্থী এবং জাতীয় নাগরিক পার্টির (এনসিপি) আহ্বায়ক নাহিদ ইসলাম বলেছেন, গণজোয়ারে... টি-২০ বিশ্বকাপে ভারতের বিপক্ষে গ্রুপ ম্যাচ খেলবে না পাকিস্তান। এ নিয়ে পক্ষে ও বিপক্ষে নানান কথা হচ্ছে। ভারতীয়... দেশের সোনার বাজারে এক দিনেই বড় ধরনের দরপতন ঘটেছে। গতকাল সকাল ও বিকাল দুই দফায় সোনার দাম কমানো হয়েছে। এতে এক দিনেই... বাংলাদেশের রাজনৈতিক ইতিহাসে ২০২৫ সালের ২৫ ডিসেম্বর দিনটি মোড়-বদলের দিন হয়ে থাকবে। দীর্ঘ প্রায় ১৮ বছরের নির্বাসন... ইরানের সঙ্গে চলমান উত্তেজনা নিরসনের লক্ষ্যে যুক্তরাষ্ট্র ও ইরানের মধ্যে একটি গুরুত্বপূর্ণ বৈঠক ৬ ফেব্রুয়ারি... হঠাৎ করে আর্থিক খাতের শেয়ারে উল্লম্ফনে শেয়ারবাজারে টাকার পরিমাণে বড় উত্থান হয়েছে। গতকাল ঢাকা স্টক এক্সচেঞ্জে... ত্রয়োদশ জাতীয় সংসদ নির্বাচনকে সামনে রেখে আসনভিত্তিক প্রার্থীদের নাম ও প্রতীক সম্বলিত ব্যালট পেপার রিটার্নিং... সাফ ফুটবলে পুরুষ দল কোন ম্যাচে জিতবে বলাটা কঠিন। মেয়েদের বেলায় আবার অন্য হিসাব। পয়েন্ট হারানোটা যেন দুর্ঘটনা।... সংগীত বিশ্বের সবচেয়ে মর্যাদাপূর্ণ পুরস্কার গ্র্যামি অ্যাওয়ার্ড ২০২৬-এর বিজয়ীদের নাম ঘোষণা করা হয়েছে। এবারের... বিএনপি চেয়ারম্যান তারেক রহমানের মেয়ে জাইমা রহমান বলেছেন, সাইবার বুলিং প্রতিরোধে শুধু আইন থাকলেই চলবে না, এর... আর্মড ফোর্সেস ওয়ার কোর্স (এএফডব্লিউসি) উইংয়ের নবনির্মিত ক্যাম্পাস উদ্বোধন করা হয়েছে। গতকাল আনুষ্ঠানিকভাবে এর... ইরানের পারমাণবিক কর্মসূচি নিয়ে সৃষ্ট উত্তেজনা নিরসনে নতুন করে কূটনৈতিক তৎপরতা শুরু হয়েছে। সবকিছু ঠিক থাকলে... নানা সমস্যায় জর্জরিত শরীয়তপুর সদর আধুনিক হাসপাতাল। এখানে ডাক্তার, নার্স, টেকনিশিয়ানসহ জনবলের অভাব রয়েছে।... শিশু গৃহকর্মীকে নির্যাতনের অভিযোগে বিমান বাংলাদেশ এয়ারলাইনসের ব্যবস্থাপনা পরিচালক (এমডি) ও প্রধান নির্বাহী... সারা দেশে নির্বাচনের আমেজ। সম্ভাব্য প্রার্থীরা নাওয়াখাওয়া ভুলে নিজ নিজ এলাকায় ভোটারদের দ্বারে দ্বারে ছুটছেন।... ঢাকা-১৬ আসনে বিএনপি মনোনীত প্রার্থী আমিনুল হক বলেছেন, যে দলের প্রধান নারীদের নিয়ে কুরুচিপূর্ণ মন্তব্য করেন,... তারা দুজনই বিএনপি চেয়ারম্যানের উপদেষ্টা। সিলেটে বিএনপির রাজনীতিতে প্রভাব বিস্তার নিয়ে ছিল প্রতিদ্বন্দ্বিতা।... ভাষার মাস ফেব্রুয়ারিতে বাংলা ভাষা ও সাহিত্যের বিকাশ নিয়ে উদ্বেগ প্রকাশ করেছেন প্রকাশনা সংস্থা শিকড়-এর... উন্নয়নের পাশাপাশি নিরাপদ জেলা হিসেবে গড়ার প্রতিশ্রুতি দিলেন নীলফামারী সদর আসনের ছয় এমপি প্রার্থী। গতকাল... হেলিকপ্টারে শাকিব খান। হাতের মিসাইলেই পিয়ানোর রিড। চোখ রোদচশমায় ঢাকা। সূর্যের আলো যেন ম্লান তাঁর তেজের কাছে।... বিশ্বের শীর্ষ ধনকুবের ও উদ্যোক্তা ইলন মাস্ক তার মহাকাশ প্রযুক্তি প্রতিষ্ঠান স্পেসএক্সের সঙ্গে কৃত্রিম... টি-টোয়েন্টি বিশ্বকাপে অংশগ্রহণ নিয়ে অনিশ্চয়তার অবসান ঘটিয়ে শ্রীলঙ্কায় পৌঁছেছে পাকিস্তান ক্রিকেট দল। সোমবার... নৌপরিবহন উপদেষ্টা ব্রিগেডিয়ার জেনারেল (অব.) এম সাখাওয়াত হোসেন বলেছেন, রমজানকে সামনে রেখে কতিপয় ব্যবসায়ী লাইটার... জাতীয় সংসদ নির্বাচনের বাকি মাত্র আট দিন। অন্তর্বর্তী সরকার গঠনের দেড় বছর পার হওয়ার পর শেষ সময়ে এসে তড়িঘড়ি করে... পৃথিবীর মাটি, পাহাড় আর সমুদ্রতট সব সময় এক রকম থাকে না। কোথাও ধীরে ধীরে মাটি ক্ষয় হয়, কোথাও আবার বালু জমে নতুন ভূমি... বাংলাদেশের তৈরি পোশাক রপ্তানি আয়ে বড় অবদান রাখছে মাত্র ১১টি দেশ। ২০২৫ সালের ক্যালেন্ডার বছরে এ ১১ দেশে এককভাবে... সাদিয়া ইসলাম মৌ কাজ নিয়ে ব্যস্ত থাকলেও সমাজমাধ্যমে খুব একটা সক্রিয় নন। তবে তাঁর নাম ও ছবি ব্যবহার করে অনলাইনে... ইতালিয়ান সিরিএ শিরোপা পুনরুদ্ধারের পথে অপ্রতিরোধ্য গতিতে ছুটছে ইন্টার মিলান। বলতে গেলে অনেকটা... বিএনপি প্রার্থীদের গুরুত্বপূর্ণ তথ্য গোপনের কারণে দল বিপদে পড়েছে। ক্ষতিগ্রস্ত হয়েছে চরমভাবে। খেলাপি ঋণ ও... ক্রেমলিনের ঊর্ধ্বতন নিরাপত্তা কর্মকর্তা দিমিত্রি মেদভেদেভ বলেছেন, বিশ্ব ক্রমে খুবই বিপজ্জনক হয়ে উঠলেও রাশিয়া... ডেনমার্ক, জার্মানি, যুক্তরাজ্যসহ বিশ্বের ১৪টি দেশে ৩৫০টির বেশি জাহাজ সরবরাহ করে বাংলাদেশের জাহাজ নির্মাণ... জাতীয় সংসদ নির্বাচনের আর সপ্তাহখানের সময় বাকি। নির্বাচনের মাধ্যমে চট্টগ্রাম থেকেও নির্বাচিত হবেন ১৬ জন... টি-টোয়েন্টি বিশ্বকাপে অংশ নিলেও ভারতের বিপক্ষে ম্যাচ না খেলার পাকিস্তানের সিদ্ধান্তকে নাটক বলে আখ্যা দিয়েছেন... তিস্তা, ব্রহ্মপুত্র, ধরলা, দুধকুমরসহ ১৬টি ছোটবড় নদনদীবেষ্টিত জেলা কুড়িগ্রাম। এসব নদনদীতে শুকনো মৌসুমে পানি থাকে... ভুল তথ্য ও গুজব গণমাধ্যমের বিশ্বাসযোগ্যতাকে প্রশ্নের মুখে ফেলছে বলে উদ্বেগ প্রকাশ করেছেন বিশেষজ্ঞরা। একই... বিশ্বজুড়ে প্লাস্টিক দূষণ ভয়াবহ রূপ নিয়েছে। ক্ষুদ্র প্লাস্টিক কণা বা মাইক্রোপ্লাস্টিক মানুষের শরীরেও পাওয়া... আজকের এই দিনে জন্মগ্রহণ করায় পাশ্চাত্যমতে আপনি কুম্ভ রাশির জাতব্যক্তি। আপনার ওপর আজ ন্যায়ের দেবতা শনি, দেবগুরু... ১ সেকেন্ড আগে | দেশগ্রাম ১১ মিনিট আগে | দেশগ্রাম ১২ মিনিট আগে | ভোটের হাওয়া ১৫ মিনিট আগে | মাঠে ময়দানে ১৭ মিনিট আগে | ভোটের হাওয়া ১৯ মিনিট আগে | জাতীয় ২০ মিনিট আগে | নগর জীবন ২২ মিনিট আগে | ভোটের হাওয়া ২৬ মিনিট আগে | ভোটের হাওয়া ২৮ মিনিট আগে | পূর্ব-পশ্চিম ৩৩ মিনিট আগে | নগর জীবন ৩৭ মিনিট আগে | ভোটের হাওয়া ৩৮ মিনিট আগে | অর্থনীতি ৪১ মিনিট আগে | চট্টগ্রাম প্রতিদিন ৪২ মিনিট আগে | জাতীয় ৪৩ মিনিট আগে | ভোটের হাওয়া ৪৫ মিনিট আগে | ভোটের হাওয়া ৪৬ মিনিট আগে | কৃষি ও প্রকৃতি ৪৭ মিনিট আগে | পূর্ব-পশ্চিম ৪৮ মিনিট আগে | ক্যাম্পাস ৫১ মিনিট আগে | দেশগ্রাম ৫১ মিনিট আগে | চট্টগ্রাম প্রতিদিন ১ ঘণ্টা আগে | ভোটের হাওয়া ১ ঘণ্টা আগে | ভোটের হাওয়া ১ ঘণ্টা আগে | ভোটের হাওয়া ১ ঘণ্টা আগে | জাতীয় ১ ঘণ্টা আগে | ক্যাম্পাস ১ ঘণ্টা আগে | শোবিজ ১ ঘণ্টা আগে | ভোটের হাওয়া ১ ঘণ্টা আগে | জাতীয় ১০ ঘণ্টা আগে | ভোটের হাওয়া ১২ ঘণ্টা আগে | মাঠে ময়দানে ১৬ ঘণ্টা আগে | মাঠে ময়দানে ৫ ঘণ্টা আগে | মাঠে ময়দানে ৫ ঘণ্টা আগে | জাতীয় ১০ ঘণ্টা আগে | পূর্ব-পশ্চিম ২৩ ঘণ্টা আগে | রাজনীতি ৭ ঘণ্টা আগে | মাঠে ময়দানে ৯ ঘণ্টা আগে | মাঠে ময়দানে ৮ ঘণ্টা আগে | জাতীয় ২২ ঘণ্টা আগে | মাঠে ময়দানে ২০ ঘণ্টা আগে | রাজনীতি ৭ ঘণ্টা আগে | জাতীয় ৯ ঘণ্টা আগে | পূর্ব-পশ্চিম ২৩ ঘণ্টা আগে | মাঠে ময়দানে ৫ ঘণ্টা আগে | মাঠে ময়দানে ৫ ঘণ্টা আগে | পূর্ব-পশ্চিম ১০ ঘণ্টা আগে | জাতীয় ৫ ঘণ্টা আগে | জাতীয় ৬ ঘণ্টা আগে | পূর্ব-পশ্চিম ১১ ঘণ্টা আগে | পূর্ব-পশ্চিম ৭ ঘণ্টা আগে | পূর্ব-পশ্চিম ৮ ঘণ্টা আগে | পূর্ব-পশ্চিম ৯ ঘণ্টা আগে | মাঠে ময়দানে ১১ ঘণ্টা আগে | অর্থনীতি ৮ ঘণ্টা আগে | ভোটের হাওয়া ১২ ঘণ্টা আগে | পূর্ব-পশ্চিম ৪ ঘণ্টা আগে | মাঠে ময়দানে ২০ ঘণ্টা আগে | নগর জীবন ২৩ ঘণ্টা আগে | জাতীয় রকমারি নগর পরিক্রমা স্বত্ব © ২০২৬ বাংলাদেশ প্রতিদিন","url":"https:\/\/www.bd-pratidin.com\/national\/2026\/02\/03\/1212601","date":1770088597000,"language":"bn","token_count":1273,"source":"Bangladesh Pratidin"}
{"title":"মেসির সঙ্গে ছবি পোস্ট করে তোপের মুখে শুভশ্রী","body":"আর্জেন্টাইন ‘খুদে জাদুকর’ লিওনেল মেসিকে ঘিরে তুলকালাম কাণ্ড ঘটে গেছে ভারতের কলকাতার যুবভারতী ক্রীড়াঙ্গনে। এদিন মেসিকে দেখতে না পেয়ে ক্ষোভ উগরে দেন দর্শকরা। এককথায় মেসির সফর ঘিরে ‘উত্তপ্ত’ কলকাতা। এমন বিশৃঙ্খল পরিস্থিতিতে মেসির সঙ্গে সাক্ষাতের ছবি সোশ্যাল মিডিয়ায় পোস্ট করে তোপের মুখে টলিউড অভিনেত্রী শুভশ্রী গাঙ্গুলি। শনিবার টলিউড ইন্ডাস্ট্রির প্রতিনিধি হিসেবে যুবভারতীতে আমন্ত্রিত ছিলেন অভিনেত্রী। আগেভাগেই ‘লেডি সুপারস্টার’-এর উপস্থিতির কথা জানা গিয়েছিল। নির্ধারিত সময়ে ‘ফুটবলের রাজপুত্র’কে স্বাগত জানাতে মাঠে পৌঁছান শুভশ্রী। সাক্ষাতের পর মেসি, সুয়ারেজের মধ্যমণি ফটোশিকারিদের ক্যামেরায় হাসিমুখে পোজও দিতে দেখা যায় অভিনেত্রীকে। ছবিগুলো শেয়ার করেই ট্রোলের শিকার হতে হলো তাকে। অভিনেত্রীর শেয়ার করা হাসিখুশি ছবি দেখে মেসি ভক্তদের রাগ আরও বেড়ে যায়। কারও কটাক্ষ, জনতার টাকায় আপনারা ফুটেজ খাচ্ছেন। কেউ বা আবার শুভশ্রীকে ‘সময়জ্ঞানে’র পাঠ পড়ালেন। তাদের মন্তব্য, যুবভারতী যখন রণক্ষেত্র, এমতাবস্থায় মেসির সঙ্গে ছবি দিয়ে কেন অনুরাগীদের দুঃখ বাড়াচ্ছেন? এখানেই শেষ নয়, কেউ কেউ আবার শুভশ্রীর উদ্দেশে প্রশ্ন ছুড়েছেন, আপনি ফুটবল খেলা দেখেন বা বোঝেন? একাংশ আবার উদ্যোক্তা এবং অভিনেত্রীকে একসঙ্গে কাঠগড়ায় রেখে ক্ষোভ জানিয়ে লেখেন, জনতার চাঁদায় ফুর্তি হচ্ছে! এমন নানা মন্তব্যের ভিড় মন্তব্যের ঘরে। প্রসঙ্গত, শনিবার নির্ধারিত সময়েই যুবভারতী স্টেডিয়ামে পৌঁছান মেসি। কিন্তু আয়োজকসহ অন্যান্যদের ভিড়ে এবং ছবি তোলার মাঝে ঢাকা পড়ে যান মেসি। হাসিমুখে গ্যালারির উদ্দেশে হাত নাড়লেও সেটা দেখতে পাননি দর্শক। কারণ কিংবদন্তি ফুটবলারকে ঘিরে রেখেছিল অন্তত ৫০ জন। এদিকে, মেসিকে দেখতে না পাওয়ার ক্ষোভের আঁচ করতে পেরেই সম্ভবত নির্ধারিত সময়ের আগে তাকে মাঠ থেকে বের করে নেন আয়োজকরা। তারপর ধৈর্যের বাঁধ ধরে রাখতে পারেননি ভক্তরা। কেউ মাঠে বোতল ছুড়ে, কেউ বা চেয়ার-ব্যারিকেড ভেঙে, পোস্টার পুড়িয়ে ক্ষোভ প্রকাশ করা শুরু করেন। এককথায় উৎসবের আমেজ পাল্টে এদিন ক্ষোভের আগুন ঝরে পড়ছিল যুবভারতী স্টেডিয়ামে। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/12\/14\/1191686","date":1765661926000,"language":"bn","token_count":261,"source":"Bangladesh Pratidin"}
{"title":"দুই বছর পর ফিরছেন ‘ধুরন্ধর’ রণবীর, প্রত্যাশা পূরণ হবে কি?","body":"অবশেষে রণবীর সিং দুই বছর পর বড় পর্দায় ফিরছেন। ৫ ডিসেম্বর মুক্তি পেতে চলেছে তার বহু প্রতীক্ষিত অ্যাকশন থ্রিলার ধুরন্ধর। এই বলিউড অভিনেতার সবশেষ সিনেমা মুক্তি পেয়েছিল ২০২৩ সালের জুলাই মাসে। রণবীরের সবশেষ সিনেমা রকি অউর রানি কি প্রেম কাহানি বিশ্বব্যাপী প্রায় ৩৪৭.৫০ কোটি রপি আয় করেছিল। ফলে, রণবীরের প্রত্যাবর্তনের সঙ্গে ছবির বিশালতা, গল্প, মুক্তির আগে তৈরি হওয়া জল্পনা এবং আইনি বিতর্ক; সব মিলিয়ে ধুরন্ধর উত্তেজনা এখন তুঙ্গে। পারিবারিক বিনোদনধর্মী সিনেমার পর এবার রণবীর আসছেন অ্যাকশন থ্রিলার নিয়ে। পরিচালক আদিত্য ধরের এই ছবির কাহিনী করাচির অপরাধ জগৎ এবং এক রহস্যময় ট্রাভেলারকে কেন্দ্র করে কাহিনী ঘিরে আবর্তিত হয়েছে। যে আগন্তুক আইএসআই ও অপরাধ জগতের মধ্যকার বিপজ্জনক নেটওয়ার্ক ভেঙে দেয়। রণবীরের দীর্ঘতম চলচ্চিত্রও ধুরন্ধর, সিনেমাটির দৈর্ঘ্য ৩ ঘণ্টা ৩০ মিনিট। কেন্দ্রীয় চলচ্চিত্র বোর্ড সিনেমাটিকে ‌‌‘এ’ গ্রেড সার্টিফিকেট দিয়েছে। এই ছবিতে রণবীরের পাশাপাশি সঞ্জয় দত্ত, অক্ষয় খান্না, আর মাধবন, অর্জুন রামপাল এবং সারা অর্জুনের মতো শক্তিশালী অভিনেতাদেরও দেখা যাবে। উত্তেজনা তুঙ্গে থাকার পরও মুক্তির আগেই ধুরন্ধর বিতর্কের মুখে পড়ে। শহিদ মেজর মোহিত শর্মার পরিবারের পক্ষ থেকে দিল্লি হাইকোর্টে ছবিটির মুক্তি স্থগিত করার জন্য আবেদন করা হয়। সোশ্যাল মিডিয়ায় জল্পনা শুরু হয় যে ছবিটি মেজর শর্মার জীবনের উপর ভিত্তি করে তৈরি। পরিবার নির্মাতাদের কাছ থেকে এই বিষয়ে সরাসরি উত্তর চেয়েছিলেন। এই জল্পনার জবাবে পরিচালক আদিত্য ধর এক্স পোস্টে বিবৃতিতে জানান, যেখানে তিনি স্পষ্ট জানান ধুরন্ধর মেজর মোহিত শর্মার জীবনের উপর ভিত্তি করে তৈরি নয়। দিল্লি হাইকোর্ট ছবিটির মুক্তি স্থগিত করার পক্ষে সায় দেয়নি। বক্স অফিস প্রত্যাশা নিয়ে বাণিজ্য বিশ্লেষক রমেশ বালা এনডিটিভিকে জানান, রণবীর সিংয়ের মতো বড় তারকার জন্য ধুরন্ধরের ওপেনিং ভালো হবে বলে মনে হচ্ছে। তার অনুমান, প্রথম দিনেই ছবিটি প্রায় ২৫ কোটি রুপি আয় করতে পারে। সিনেমাটির অগ্রিম বুকিংও নজর কেড়েছে। স্যাকনিল্ক অনুসারে, ইতিমধ্যে প্রায় ৪৫.১৭ লাখ রুপির অগ্রিম টিকিট বিক্রি করেছে। মুম্বাইয়ের আইনক্স ম্যাশন সবচেয়ে দামি আসনটি ২ হাজার ২০ রুপিতে বিক্রি হচ্ছে। বিডি প্রতিদিন\/নাজমুল","url":"https:\/\/www.bd-pratidin.com\/entertainment\/2025\/12\/02\/1186809","date":1764686080000,"language":"bn","token_count":294,"source":"Bangladesh Pratidin"}
{"title":"লাতিন আমেরিকাকে ঐক্যবদ্ধ হওয়ার আহ্বান গুস্তাভোর","body":"ভেনেজুয়েলায় মার্কিন সামরিক হস্তক্ষেপের সমালোচনা করে লাতিন আমেরিকার দেশগুলোকে ঐক্যবদ্ধ হওয়ার আহ্বান জানিয়েছেন কলম্বিয়ার প্রেসিডেন্ট গুস্তাভো পেত্রো। বুধবার পানামায় ডেভেলপমেন্ট ব্যাংক অব ল্যাটিন আমেরিকা এবং দ্য ক্যারিবিয়ান আয়োজিত ল্যাটিন আমেরিকা অ্যান্ড ক্যারিবিয়ান ইন্টারন্যাশনাল ইকোনমিক ফোরামের উদ্বোধনী অনুষ্ঠানে তিনি এই আহ্বান জানান। তিনি বলেন, ‘আমরা চাই না কারাকাস বা আমেরিকার কোনো দেশ উত্তর বা দক্ষিণ দিক থেকে ক্ষেপণাস্ত্রের লক্ষ্যবস্তুতে পরিণত হোক। আমাদের জনগণ ইতিহাসকে এমনভাবে রূপ দিয়েছে যাতে আমরা নিজেদের ল্যাটিন আমেরিকান এবং ক্যারিবিয়ান সভ্যতা হিসেবে বৈচিত্র্যময়, অত্যন্ত ভিন্ন, তবু আন্তঃসংযুক্ত হিসেবে দেখতে শুরু করেছি। আন্তর্জাতিক চ্যালেঞ্জের প্রতি দৃষ্টি আকর্ষণ করে পেট্রো যুক্তি দেন, মাদক পাচার, জলবায়ুসংকট এবং প্রতিনিয়ত সংঘাতের মতো বৈশ্বিক হুমকি মোকাবিলার একমাত্র উপায় হলো আঞ্চলিক স্থিতিশীলতা এবং ঐক্যবদ্ধ হওয়া।’ লাতিন আমেরিকার আসল শক্তি ক্ষেপণাস্ত্র বা অর্থ থেকে আসে না বলে জোর দিয়ে পেট্রো বলেন, ‘প্রকৃতি, সাংস্কৃতিক বৈচিত্র্য এবং যুদ্ধের পরিবর্তে বিশ্বকে একটি শান্তিপূর্ণ বিকল্প প্রদানের সন্ধানে নিহিত। আমরা কী খণ্ডিত ও বিচ্ছিন্ন থাকতে রাজি হব, নাকি আমরা একটি প্রকৃত ঐক্য গড়ে তুলব?’ এদিন আমেরিকা অ্যান্ড ক্যারিবিয়ান ইন্টারন্যাশনাল ইকোনমিক ফোরামে ব্রাজিল, পানামা, বলিভিয়া, জ্যামাইকা, ইকুয়েডর এবং গুয়াতেমালার প্রেসিডেন্ট ফোরামে যোগ দিয়েছিল। -অনলাইন","url":"https:\/\/www.bd-pratidin.com\/international\/2026\/01\/30\/1210947","date":1769709600000,"language":"bn","token_count":173,"source":"Bangladesh Pratidin"}
{"title":"ছেলের নাম জানােলেন রাঘব-পরিণীতি","body":"সম্প্রীতি পুত্রসন্তানের বাবা-মা হয়েছেন বলিউড অভিনেত্রী পরিণীতি চোপড়া ও তার স্বামী রাজনীতিক রাঘব চাড্ডা। এরপর থেকেই নেটিজেনরা অধীর আগ্রহে ছিলেন,কবে দেখা পাওয়া যাবে পরিণীতি পুত্রের, কি নাম রেখেছেন তার তা জানান জন্য। সব অপেক্ষার অবসান ঘটিয়ে প্রায় এক মাস পর পরিণীতি-রাঘব জানালেন তাদের ছেলের নাম। সঙ্গে প্রকাশ্যে আনলেন শিশুপুত্রের এক ঝলক। গত ২০ অক্টোবর এই দম্পতির কোল আলো করে আসে তাদের প্রথম সন্তান। পরিণীতি এবং রাঘব ইনস্টাগ্রামে একটি মিষ্টি ছবি শেয়ার করে জানান, তার নাম রাখা হয়েছে নীর। যৌথ ক্যাপশনে তারা লেখেন, জলস্য রূপম, প্রেমস্য স্বরূপম তত্র এভ নীর। আমাদের হৃদয় খুঁজে পেয়েছে জীবনের এক চিরন্তন বিন্দু। আমরা তার নাম রেখেছি ‘নীর’ শুদ্ধ, পবিত্র, অনন্ত।’ পরিণীতির শেয়ার করা ছবিতে দেখা যায়, ছোট্ট নীরের মুখ জনসমক্ষে না এনে শুধু তার দুটি ছোট্ট পা দেখানো হয়েছে। এক ছবিতে পরম স্নেহে সেই পায়ে মা-বাবা চুমু এঁকে দিচ্ছেন, অন্য ছবিতে তাকে দু'হাত দিয়ে আগলে রেখেছেন। সন্তানের প্রতি তাদের অকৃত্রিম ভালোবাসার প্রকাশ ঘটেছে এই ছবিতে। নাম ঘোষণার পরপরই সামাজিক যোগাযোগ মাধ্যমে অভিনন্দন বার্তার ঢল নামে। অভিনেত্রী গওহর খান মন্তব্য করে নবদম্পতিকে শুভেচ্ছা জানান। হবু মা ভারতী সিংও ভালোবাসা পাঠিয়েছেন। বিডি প্রতিদিন\/কামাল","url":"https:\/\/www.bd-pratidin.com\/entertainment\/2025\/11\/19\/1181630","date":1763543523000,"language":"bn","token_count":176,"source":"Bangladesh Pratidin"}
{"title":"পাসপোর্ট ফিরে পেয়ে রিয়া বললেন ‘প্রস্তুত দ্বিতীয় চ্যাপ্টারের জন্য’","body":"বলিউড অভিনেত্রী রিয়া চক্রবর্তীর জীবনে কালো মেঘ নেমে আসে প্রেমিক সুশান্ত সিং রাজপুতের মৃত্যুতে। সুশান্তের মৃত্যুতে শুরু হওয়া সমালোচনা রিয়ার ওপর দীর্ঘ সময় চাপ সৃষ্টি করেছিল। এরপরই এক মাদক মামলার জেরে রিয়াকে গ্রেফতার করা হয় এবং তার পাসপোর্ট ন্যারকোটিক্স কন্ট্রোল ব্যুরো (এনসিবি) জব্দ করে। পাঁচ বছর পর মুম্বাই হাইকোর্টের নির্দেশে রিয়া চক্রবর্তী নিজের পাসপোর্ট ফিরে পেয়েছেন। সোশ্যাল মিডিয়া প্ল্যাটফর্ম ইন্সটাগ্রামে এই খবর শেয়ার করে রিয়া লেখেন, গত ৫ বছর ধরে ধৈর্যই ছিল আমার একমাত্র পাসপোর্ট। অসংখ্য লড়াই, অনন্ত আশা। আজ আমি আবার আমার পাসপোর্ট ধরতে পারছি। প্রস্তুত আমার দ্বিতীয় চ্যাপ্টারের জন্য! সত্যের জয় হবেই। নেটাগরিকরা এই পোস্টে রিয়াকে অভিনন্দন জানিয়েছেন এবং তার দীর্ঘ সংগ্রামকে সম্মান জানিয়েছেন। এক মন্তব্যে লেখা হয়েছে, এই পাসপোর্ট শুধুই স্ট্যাম্প নয়, এটি বহন করছে তার বাঁচার গল্প। দীর্ঘ পাঁচ বছরের পর একটি গর্বিত ও আবেগঘন বিজয়। রিয়া সুশান্তের প্রসঙ্গে মন্তব্য করে বলেন, আমি সব সময় জানতাম আমি কিছুই করিনি। কিন্তু পরিষ্কার সিদ্ধান্ত এলেও আমি সুখী হতে পারিনি। আমি শুধু আমার বাবা-মায়ের এবং তাদের সুনামের জন্য খুশি ছিলাম। জেল জীবনের অভিজ্ঞতা শেয়ার করে রিয়া জানান, সেখানে মানুষ নিজেকে নতুনভাবে চেনে এবং জীবন ও ছোট ছোট বিষয়ের মূল্য বোঝে। প্রসঙ্গত, ২০২০ সালের ১৪ জুন সুশান্ত রাজপুতের মৃত্যুর পরপরই রিয়া ও তাঁর ভাই শৌমিক গ্রেফতার হন। পরে জামিনে মুক্তি পান। মুক্তি পেলেও সে সময় তার পাসপোর্ট মেলেনি। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/10\/20\/1169805","date":1760946412000,"language":"bn","token_count":210,"source":"Bangladesh Pratidin"}
{"title":"কানাডায় শরণার্থী ও আশ্রয়প্রার্থীদের স্বাস্থ্যসেবায় নতুন নিয়ম চালুর সিদ্ধান্ত","body":"কানাডায় শরণার্থী ও আশ্রয়প্রার্থীদের স্বাস্থ্যসেবায় নতুন নিয়ম চালুর সিদ্ধান্ত নিয়েছে ফেডারেল সরকার। নতুন নিয়ম অনুযায়ী, দেশটিতে বসবাসরত রিফিউজিদের স্বাস্থ্যসেবার কিছু খরচ নিজ দায়িত্বে বহন করতে হবে। আগামী ১ মে থেকে এ নতুন নিয়ম কার্যকর হবে। ফেডারেল সরকারের সিদ্ধান্ত অনুযায়ী, ডেন্টাল (দাঁতের চিকিৎসা), চোখের চিকিৎসা (অপটোমেট্রি) এবং ফিজিওথেরাপি সেবার মোট খরচের ৩০ শতাংশ শরণার্থী ও আশ্রয়প্রার্থীদের নিজে বহন করতে হবে। এছাড়া প্রতিটি প্রেসক্রিপশন ওষুধের জন্য দিতে হবে ৪ ডলার করে ফি। তবে আশ্রয়প্রার্থী ও শরণার্থীরা এখনো বিনা খরচে চিকিৎসক ও বিশেষজ্ঞের সেবা, হাসপাতাল সুবিধা এবং প্রয়োজনীয় পরীক্ষা-নিরীক্ষা পেতে থাকবেন। এসব সেবা Interim Federal Health Program (IFHP)-এর আওতায় আগের মতোই সম্পূর্ণ বিনামূল্যে বহাল থাকবে। সরকারের পক্ষ থেকে বলা হয়েছে, স্বাস্থ্যসেবায় বাড়তি চাপ সামাল দেওয়া এবং ভবিষ্যতে এই কর্মসূচি টেকসই রাখতে সহ-পরিশোধ (co-pay) ব্যবস্থা চালু করা হচ্ছে। তবে চিকিৎসক ও মানবাধিকার সংগঠনগুলো এ সিদ্ধান্তে উদ্বেগ প্রকাশ করেছে। তাদের মতে, অতিরিক্ত খরচের কারণে অনেক শরণার্থী প্রয়োজনীয় চিকিৎসা নিতে দেরি করবেন অথবা চিকিৎসা গ্রহণ পুরোপুরি এড়িয়ে যাবেন। অনেক শরণার্থী রোগী রয়েছেন যারা একসঙ্গে একাধিক ওষুধ গ্রহণ করেন। সে ক্ষেত্রে প্রতিটি ওষুধের জন্য ৪ ডলার করে দিতে হলে মাস শেষে বড় অঙ্কের টাকা গুনতে হয়, যা নতুন আসা শরণার্থীদের জন্য কষ্টসাধ্য। সরকারি তথ্য অনুযায়ী, ২০২৪-২৫ অর্থবছরে প্রায় ৬ লাখ ২৩ হাজার মানুষ এই স্বাস্থ্য কর্মসূচির আওতায় ছিলেন এবং এতে সরকারের ব্যয় হয়েছে প্রায় ৮৯৬ মিলিয়ন ডলার। উল্লেখ্য, এর আগে ২০১২ সালে কনজারভেটিভ সরকার শরণার্থীদের স্বাস্থ্যসেবা কমানোর উদ্যোগ নিলে আদালত সেই সিদ্ধান্তকে “অমানবিক” আখ্যা দিয়ে বাতিল করে দেয়। পরবর্তীতে লিবারেল সরকার ক্ষমতায় এসে পূর্ণাঙ্গ স্বাস্থ্যসেবা পুনর্বহাল করে। কানাডার বর্তমান ফেডারেল সরকার অর্থনৈতিক উন্নয়ন ও সাধারণ জনগণের স্বার্থ বিবেচনায় ইতোমধ্যে বিভিন্ন পদক্ষেপ গ্রহণ করেছে। এরই মধ্যে স্বাস্থ্যসেবায় হঠাৎ এ নতুন সিদ্ধান্ত সাধারণ জনগণ কীভাবে গ্রহণ করবে, তা নিয়ে আলোচনা চলছে। অন্যদিকে নাম প্রকাশ না করার শর্তে এক শরণার্থী জানান, সরকারের এই নতুন নিয়ম দীর্ঘমেয়াদে অব্যাহত থাকলে কানাডায় আশ্রয় নেওয়ার ক্ষেত্রে মানুষের আগ্রহ উল্লেখযোগ্যভাবে কমে যেতে পারে। বিডি-প্রতিদিন\/আব্দুল্লাহ","url":"https:\/\/www.bd-pratidin.com\/international-news\/2026\/01\/29\/1210640","date":1769675711000,"language":"bn","token_count":299,"source":"Bangladesh Pratidin"}
{"title":"কখনোই কোনো কাজে আবদ্ধ থাকতে চাইনি: ভাবনা","body":"নাচ, মডেলিং, অঙ্কন কিংবা অভিনয়, সব জায়গাতেই সরব উপস্থিতি রয়েছে আশনা হাবিব ভাবনার। সম্প্রতি কাজের স্বীকৃতিস্বরূপ পেয়েছেন একটি পুরস্কার। এরপরই মুখ খোলেন অভিনেত্রী। জানান, নির্দিষ্ট কোনো গণ্ডিতে আটকে থাকতে চান না তিনি। পুরস্কার প্রাপ্তির বিষয়ে নিজের প্রতিক্রিয়া ব্যক্ত করে ভাবনা বলেন, আমি আজ অনেক বেশি খুশি এই কারণে যে, শুধু আমার অভিনয় বা নাচ, এটার কারণে আমাকে অ্যাওয়ার্ড দেওয়া হয়নি। তারা আমাকে ‘প্যাশনেট আর্টিস্ট’ হিসেবে আখ্যায়িত করেছে। তার জন্য আমি অনেক কৃতজ্ঞ। তার কথায়, ছোটবেলা থেকে কখনোই কোনো কাজে আবদ্ধ থাকতে চাইনি এবং এখনো আমি চাই না। আমি মনে করি, আমার যা যা ভালো লাগে, তাই তাই করতে চাই। বহু ক্ষেত্রে নিজের আগ্রহের কথা তুলে ধরে ভাবনা বলেন, কোনো একটি নির্দিষ্ট কাজে নিজেকে বেঁধে রাখতে চাই না। বর্তমানে সিনেমা নিয়েই ব্যস্ত ভাবনা। মুক্তির অপেক্ষায় রয়েছে তার চারটি সিনেমা। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/11\/05\/1176118","date":1762338390000,"language":"bn","token_count":130,"source":"Bangladesh Pratidin"}
{"title":"বাংলাদেশের ভারতে না যাওয়ার সিদ্ধান্তে ‘চুপ’ থাকলেন বিসিসিআই সভাপতি","body":"টি-টোয়েন্টি বিশ্বকাপ ২০২৬ ঘিরে বাংলাদেশ-ভারত উত্তেজনার মাঝেই আলোচনার কেন্দ্রে ভারতীয় ক্রিকেট বোর্ড (বিসিসিআই)। তবে বাংলাদেশের ভারতে না যাওয়ার সিদ্ধান্ত নিয়ে সরাসরি প্রশ্নের মুখে পড়েও কোনো মন্তব্য করলেন না বিসিসিআই সভাপতি মিঠুন মানহাস।ভারতের রায়পুরের স্বামী বিবেকানন্দ বিমানবন্দরে সাংবাদিকদের একাধিক প্রশ্ন এড়িয়ে তিনি। এক ভিডিওতে দেখা যায়, প্রথমে তিনি সাংবাদিকদের প্রশ্ন সম্পূর্ণ উপেক্ষা করেন। পরে বারবার প্রশ্ন করা হলে সংক্ষিপ্ত জবাবে বলেন, ‘আমি এখানে রায়পুরে দ্বিতীয় টি-টোয়েন্টি ম্যাচ দেখতে এসেছি।’ এর বাইরে আর কোনো মন্তব্য করেননি তিনি। এই নীরবতা এসেছে এমন এক সময়, যখন এক দিন আগেই আন্তর্জাতিক ক্রিকেট কাউন্সিল (আইসিসি) বাংলাদেশের ম্যাচগুলো নিরপেক্ষ ভেন্যুতে আয়োজনের অনুরোধ প্রত্যাখ্যান করে। ওই সিদ্ধান্তের পরই বৃহস্পতিবার বাংলাদেশ সরকার ও বাংলাদেশ ক্রিকেট বোর্ড (বিসিবি) আনুষ্ঠানিকভাবে ঘোষণা দেয়-ভারতে গিয়ে টি-টোয়েন্টি বিশ্বকাপে অংশ নেবে না বাংলাদেশ দল। আইসিসির সিদ্ধান্তের তীব্র সমালোচনা করেছেন বিসিবি সভাপতি আমিনুল ইসলাম। তিনি অভিযোগ করেন, আইসিসি এই ক্ষেত্রে দ্বৈত নীতি অনুসরণ করছে। উদাহরণ হিসেবে তিনি ২০২৫ চ্যাম্পিয়নস ট্রফির প্রসঙ্গ টেনে বলেন, সে সময় ভারত পাকিস্তানে না গিয়ে সংযুক্ত আরব আমিরাতে (ইউএই) তাদের সব ম্যাচ খেলেছিল। আমিনুল ইসলাম বলেন, ‘যখন একটি দেশ অন্য একটি দেশে যেতে অস্বীকৃতি জানায়, তখন আইসিসি তাদের জন্য নিরপেক্ষ ভেন্যুর ব্যবস্থা করে। তারা একই ভেন্যুতে, একই হোটেলে থেকে খেলেছে। এটি ছিল স্পষ্ট একটি বিশেষ সুবিধা।’ বিসিবি সভাপতি আরও বলেন, বাংলাদেশ বিশ্বকাপ খেলতে প্রস্তুত রয়েছে, তবে নিজেদের ম্যাচগুলো শ্রীলঙ্কায় আয়োজনের পক্ষে তারা অনড়। তিনি জানান, ভেন্যু পরিবর্তনের দাবিতে আইসিসির কাছে আইনি ও প্রশাসনিক সব পথেই লড়াই চালিয়ে যাবে বিসিবি। বিডি-প্রতিদিন\/তানিয়া","url":"https:\/\/www.bd-pratidin.com\/sports\/2026\/01\/23\/1208234","date":1769151426000,"language":"bn","token_count":228,"source":"Bangladesh Pratidin"}
{"title":"অসুস্থ হয়ে হাসপাতালে ভর্তি অভিনেতা গোবিন্দ","body":"অসুস্থ হয়ে হাসপাতালে ভর্তি হয়েছেন বলিউড অভিনেতা গোবিন্দ। মঙ্গলবার গভীর রাতে নিজ বাড়িতে অজ্ঞান হয়ে পড়েন তিনি, এরপর দ্রুত তাকে হাসপাতালে নিয়ে যাওয়া হয়। তার ঘনিষ্ঠ বন্ধু ও আইনজীবী ললিত বিন্দাল বিষয়টি নিশ্চিত করে বলেন, ‘গোবিন্দ হঠাৎ অজ্ঞান হয়ে পড়ার পর তাকে জুহুর ক্রিটিকেয়ার হাসপাতালে ভর্তি করা হয়েছে। বর্তমানে তিনি চিকিৎসকদের পর্যবেক্ষণে আছেন এবং তার অবস্থা স্থিতিশীল।’ বর্ষীয়ান অভিনেতা ধর্মেন্দ্র বর্তমানে হাসপাতালে চিকিৎসাধীন। তার খোঁজ নিতে সোমবার সন্ধ্যায় অভিনেতা গোবিন্দ মুম্বাইয়ের ব্রিচ ক্যান্ডি হাসপাতালে যান। হাসপাতাল থেকে বেরোনোর সময় তাকে বেশ উদ্বিগ্ন দেখা যায়। ৬১ বছর বয়সী এই জনপ্রিয় অভিনেতার অসুস্থতার খবর ছড়িয়ে পড়তেই ভক্তরা চিন্তিত হয়ে পড়েছেন। সবাই প্রার্থনা করছেন, গোবিন্দ যেন দ্রুত সুস্থ হয়ে ওঠেন। সূত্র : দ্যা টাইমস অব ইন্ডিয়া বিডি-প্রতিদিন\/আশফাক","url":"https:\/\/www.bd-pratidin.com\/entertainment\/2025\/11\/12\/1178756","date":1762921173000,"language":"bn","token_count":114,"source":"Bangladesh Pratidin"}
{"title":"ইইউর সঙ্গে ঐতিহাসিক বাণিজ্য চুক্তি ভারতের","body":"ইউরোপীয় ইউনিয়নের সঙ্গে একটি মাইলফলক বাণিজ্যিক চুক্তি চূড়ান্ত করার ঘোষণা দিয়েছেন ভারতের প্রধানমন্ত্রী নরেন্দ্র মোদি। গতকাল দিল্লিতে ভারত-ইইউ সম্মেলনের আগে তিনি এ চুক্তির গুরুত্ব তুলে ধরে বলেন, এটি ভারত ও ইউরোপের কোটি কোটি মানুষের জন্য বিশাল সুযোগ বয়ে আনবে। দুই দশক ধরে দীর্ঘ আলোচনার পর এ বহুল আকাঙ্ক্ষিত বাণিজ্য চুক্তিটি (এফটিএ) বিশ্বের সবচেয়ে জনবহুল দেশ ভারতকে তার বিশাল ও সুরক্ষিত বাজারসহ বৃহত্তম বাণিজ্য অংশীদার ২৭ জাতির ইইউয়ের সঙ্গে মুক্ত বাণিজ্যের পথ প্রশস্ত করার সুযোগ দেবে। এ বিষয়ে নরেন্দ্র মোদি বলেন, সোমবার ভারত ও ইউরোপীয় ইউনিয়নের মধ্যে একটি বড় চুক্তি স্বাক্ষরিত হয়েছে। বিশ্বের মানুষ একে ‘মাদার অফ অল ডিলস’ বলে অভিহিত করছে। -রয়টার্স এ চুক্তি ভারতের ১৪০ কোটি এবং ইউরোপের কোটি কোটি মানুষের জন্য বড় সুযোগ তৈরি করবে। রয়টার্স জানায়, গতকাল বিকালে মোদি এবং ইউরোপীয় কমিশনের প্রেসিডেন্ট উরসুলা ফন ডার লিয়েন নয়া দিল্লিতে ভারত-ইইউ সম্মেলনে যৌথভাবে এ চুক্তির আনুষ্ঠানিক ঘোষণা দেন এবং বিস্তারিত তথ্য প্রকাশ করেন বলে ধারণা করা হচ্ছে। ২০২৫ সালের মার্চ পর্যন্ত অর্থবছরের বাণিজ্য প্রেক্ষাপট ও পরিসংখ্যান অনুযায়ী, ভারত ও ইউরোপীয় ইউনিয়নের মধ্যে দ্বিপক্ষীয় বাণিজ্যের পরিমাণ ছিল ১৩ হাজার ৬৫০ কোটি ডলার। এ বিশাল অঙ্কের বাণিজ্যকে আরও গতিশীল ও বিস্তৃত করতেই নতুন এ চুক্তি করা হয়েছে। সাম্প্রতিক সময়ে ইউরোপীয় ইউনিয়ন মারকোসুর, ইন্দোনেশিয়া, মেক্সিকো ও সুইজারল্যান্ডের সঙ্গে বড় ধরনের চুক্তি করেছে। অন্যদিকে ভারতও ব্রিটেন, নিউজিল্যান্ড ও ওমানের সঙ্গে বাণিজ্যিক সম্পর্ক জোরদার করেছে। বিশ্লেষকদের মতে, মার্কিন প্রেসিডেন্ট ডোনাল্ড ট্রাম্পের রক্ষণশীল বাণিজ্য নীতি এবং গ্রিনল্যান্ড ইস্যুতে ইউরোপীয় মিত্রদের ওপর শুল্ক আরোপের হুমকির মুখে দেশগুলো এখন বিকল্প বাজার খুঁজছে। বিশেষ করে ভারতের পণ্যের ওপর ট্রাম্প ৫০ শতাংশ শুল্ক আরোপ করার পর গত বছর ভারত-যুক্তরাষ্ট্র বাণিজ্য চুক্তি ভেস্তে যায়। মূলত ওয়াশিংটনের ওপর নির্ভরতা কমিয়ে নিজেদের অর্থনীতি সুরক্ষিত রাখতেই ভারত ও ইইউ এ চুক্তিতে উপনীত হয়েছে। ভারত সরকারের একজন ঊর্ধ্বতন কর্মকর্তা জানিয়েছেন, চুক্তির আইনি দিকগুলোর যাচাইবাছাই শেষ করতে আরও পাঁচ থেকে ছয় মাস সময় লাগতে পারে। তিনি বলেন, আমরা আশা করছি আগামী এক বছরের মধ্যেই এ চুক্তি পূর্ণাঙ্গভাবে কার্যকর হবে। -রয়টার্স","url":"https:\/\/www.bd-pratidin.com\/international\/2026\/01\/28\/1210067","date":1769536800000,"language":"bn","token_count":306,"source":"Bangladesh Pratidin"}
{"title":"এবার সামিরার মা লুসির দেশত্যাগে নিষেধাজ্ঞা","body":"চিত্রনায়ক সালমান শাহ হত্যার অভিযোগে দায়ের করা মামলায় তার স্ত্রী সামিরা হকের মা লতিফা হক লিও ওরফে লুসির (৭১) দেশত্যাগে নিষেধাজ্ঞার আদেশ দিয়েছেন ঢাকার একটি আদালত। লুসি মামলার এজহারনামীয় তিন নম্বর আসামি। মামলার তদন্তকারী কর্মকর্তার আবেদনের পরিপ্রেক্ষিতে মঙ্গলবার (২৮ অক্টোবর) ঢাকার মেট্রোপলিটন ম্যাজিস্ট্রেট সাইফুজ্জামান এই আদেশ দেন। ১৯৯৬ সালের ৬ সেপ্টেম্বর সালমান শাহর মৃত্যুর পর রমনা থানায় একটি অপমৃত্যু (ইউডি) মামলা দায়ের করা হয়। তবে গত ২০ অক্টোবর ঢাকার ষষ্ঠ অতিরিক্ত মহানগর দায়রা জজ মো. জান্নাতুল ফেরদৌস ইবনে হক বাদীপক্ষের করা রিভিশন মঞ্জুর করে মামলাটি হত্যা মামলা হিসেবে গ্রহণের নির্দেশ দেন। এর পরিপ্রেক্ষিতে গত ২১ অক্টোবর রাজধানীর রমনা থানায় মামলাটি দায়ের করেন সালমান শাহর মামা মোহাম্মদ আলমগীর। মামলায় সালমান শাহর স্ত্রী সামিরা হকসহ ১১ জনকে আসামি করা হয়। আসামিদের বিরুদ্ধে দণ্ডবিধির ৩০২\/৩৪ ধারায় অভিযোগ আনা হয়েছে। সামিরা ছাড়া মামলার অপর আসামিরা হলেন- শিল্পপতি ও সাবেক চলচ্চিত্র প্রযোজক আজিজ মোহাম্মদ ভাই, সামিরার মা লতিফা হক লুসি, খলনায়ক আশরাফুল হক ডন, ডেবিড, জাভেদ, ফারুক, মে-ফেয়ার বিউটি সেন্টারের রুবি, আব্দুস ছাত্তার, সাজু এবং রেজভি আহমেদ ফরহাদ। এ ছাড়া মামলায় অজ্ঞাতনামা আরও অনেককে আসামি করা হয়েছে। এর আগে, গত ২৭ অক্টোবর সালমান শাহের স্ত্রী সামিরা হক ও খলনায়ক আশরাফুল হক ডনের দেশত্যাগে নিষেধাজ্ঞার আদেশ দেন ঢাকার মেট্রোপলিটন ম্যাজিস্ট্রেট সাইফুজ্জামান। এ নিয়ে এ মামলায় তিনজনের দেশত্যাগে নিষেধাজ্ঞার আদেশ দেন আদালত। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/10\/29\/1173510","date":1761746363000,"language":"bn","token_count":207,"source":"Bangladesh Pratidin"}
{"title":"দেড় যুগ পর সিনেমায় ডলি জহুর","body":"দীর্ঘ দেড় যুগ পর সিনেমায় অভিনয়ে ফিরলেন বর্ষীয়ান অভিনেত্রী ডলি জহুর। ২০১১ সালে সিনেমা থেকে দূরে সরে যান জাতীয় পুরস্কারপ্রাপ্ত এই অভিনেত্রী। এরপর থেকে শুধু নাটকেই দেখা যায় তাকে। এবার সামনে এলো তার দুটি সিনেমার খবর। জানা গেছে, ইয়ামিন ইলানের নির্মাণে আসছে নতুন সিনেমা ‘ঝামেলা’। দিয়া প্রডাকশনের ব্যানারে নির্মিত এ সিনেমাটিতে থাকবে সম্পূর্ণ মৌলিক এক পারিবারিক গল্প। নির্মাতা জানান, ডলি জহুর প্রথমে সিনেমায় অভিনয় করতে রাজি ছিলেন না, তবে গল্প শুনে সম্মতি দিয়েছেন। তার আশা, দর্শকরাও সিনেমার গল্পের সঙ্গে নিজেদের কানেক্ট করতে পারবেন। এদিকে, সদ্যই শুরু হয়েছে সিনেমাটির শেষ অংশের শুটিং। সিনেমাটির মুক্তি এ বছর কোনো এক ঈদে দেওয়ার পরিকল্পনা রয়েছে। অন্যদিকে, রেদওয়ান রনির ‘দম’-এ ডলি জহুরকে আফরান নিশোর মায়ের চরিত্রে দেখা যাবে। এই সিনেমার শুটিংও শেষের দিকে। সত্য ঘটনার অনুপ্রেরণায় নির্মাণাধীন সিনেমাটিতে আরও আছেন চঞ্চল চৌধুরী, পূজা চেরি। গত বছরের শেষ দিকে কাজাখস্তানে সিনেমাটির বড় অংশের দৃশ্যধারণ করা হয়েছে। আসছে রোজার ঈদে সিনেমাটি মুক্তি দেওয়ার পরিকল্পনা করছেন সংশ্লিষ্টরা। দীর্ঘদিন পর সিনেমায় ফেরা প্রসঙ্গে ডলি জহুর সংবাদমাধ্যমকে বলেন, সত্যিই সিনেমায় আর ফিরতে চাইনি। এখনো বলি কমার্শিয়াল ফর্মুলা-বেজড সিনেমায় অভিনয় করব না। এ দুটি সিনেমার গল্প শুনে, নির্মাতাদের কাছে নির্মাণপ্রক্রিয়া শুনে মনে হয়েছে কাজগুলো করা যায়। তা ছাড়া সিনেমা দুটিতে নাটকের শিল্পীরা অভিনয় করছেন। যাদের সঙ্গে আমার নিয়মিত কাজ হচ্ছে, দেখা হচ্ছে। তাই সব মিলিয়ে এ দুই সিনেমায় কাজ করা। পাঁচ দশকের ক্যারিয়ারে দেড় শতাধিক চলচ্চিত্রে অভিনয় করেছেন ডলি জহুর। দুবার জেতেন জাতীয় চলচ্চিত্র পুরস্কার। চলচ্চিত্রে অবদানের স্বীকৃতিস্বরূপ ২০২১ সালে তাকে জাতীয় চলচ্চিত্র পুরস্কারে ‘আজীবন সম্মাননা’ প্রদান করা হয়। এ ছাড়া ২০২৪ সালে একুশে পদক লাভ করেন কিংবদন্তি এই অভিনেত্রী। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2026\/01\/16\/1205326","date":1768539846000,"language":"bn","token_count":251,"source":"Bangladesh Pratidin"}
{"title":"আইসিইউতে ভর্তি কোরিয়ার কিংবদন্তি অভিনেতা","body":"হৃদরোগে আক্রান্ত হয়ে হাসপাতালে ভর্তি হয়েছেন দক্ষিণ কোরিয়ার কিংবদন্তি অভিনেতা আন সাং-কি। বর্তমানে তিনি হাসপাতালের নিবিড় পরিচর্যা কেন্দ্রে (আইসিইউ) চিকিৎসাধীন রয়েছেন। চিকিৎসকরা জানিয়েছেন, তার অবস্থার আশঙ্কাজনক। পারিবারিক সূত্রের বরাত দিয়ে স্থানীয় সংবাদমাধ্যম ওসেন ও স্পোর্টস ওয়ার্ল্ড জানায়, গত ৩০ ডিসেম্বর বিকেলে খাবার খাওয়ার সময় খাবারের একটি অংশ গলায় আটকে শ্বাসকষ্ট অনুভব করেন এবং একপর্যায়ে হৃদরোগে আক্রান্ত হয়ে মাটিতে লুটিয়ে পড়েন। অভিনেতা আন সাং-কি হঠাৎ অসুস্থ হয়ে পড়লে দ্রুত নিকটস্থ হাসপাতালে নিয়ে যাওয়া হয়। হাসপাতালে নেওয়ার পথেই তাকে সিপিআর দেওয়া হয়েছিল। বর্তমানে তার অবস্থা আশঙ্কাজনক বলে জানা গেছে। চিকিৎসকরা তাকে পর্যবেক্ষণে রেখেছেন, তবে এখনও বিস্তারিত প্রকাশ করেননি।২০১৯ সালে আন সাং-কি জানিয়েছিলেন, তিনি ব্লাড ক্যানসারে আক্রান্ত। দীর্ঘ সময় ধরে মরণব্যাধি রোগের সঙ্গে লড়াই করছেন। কোরীয় চলচ্চিত্রে আন সাং-কিকে ‘ন্যাশনস অ্যাক্টর’ বা জাতীয় অভিনেতা বলা হয়। ১৯৫২ সালে জন্ম তার। মাত্র ৫ বছর বয়সে শিশুশিল্পী হিসেবে সিনেমায় পা রাখেন। ১৯৬০ সালে মুক্তিপ্রাপ্ত চলচ্চিত্র ‘দ্য হাউজমেড’-এ অভিনয়ের মাধ্যমে তিনি দর্শকদের নজর পড়েন। দীর্ঘ ছয় দশকের অভিনয় জীবনে প্রায় ২০০টির মতো সিনেমায় অভিনয় করেছেন। ১৯৮০ সালে ‘এ ফাইন, উইন্ডি ডে’ দিয়ে তিনি শ্রেষ্ঠ নবাগত অভিনেতার পুরস্কার পান। এরপর ‘মান্দালা’, ‘টু কপস’ এবং সাম্প্রতিক সময়ের ‘দ্য ডিভাইন ফিউরি’র মতো চলচ্চিত্রে অভিনয় করে তিনি আন্তর্জাতিক অঙ্গনেও ব্যাপক প্রশংসা কুড়িয়েছেন। অভিনয়ের পাশাপাশি তিনি ইউনিসেফ-এর শুভেচ্ছা দূত হিসেবেও দীর্ঘদিন কাজ করেছেন। বিডি প্রতিদিন\/কামাল","url":"https:\/\/www.bd-pratidin.com\/entertainment\/2025\/12\/31\/1198671","date":1767195453000,"language":"bn","token_count":204,"source":"Bangladesh Pratidin"}
{"title":"বাংলাদেশ ইস্যু, আইসিসিকে ধুয়ে দিলেন ইউসুফ","body":"আসন্ন টি-টোয়েন্টি বিশ্বকাপ থেকে বাংলাদেশকে বাদ দেওয়ার ঘটনায় আন্তর্জাতিক ক্রিকেট কাউন্সিলকে (আইসিসি) ধুয়ে দিয়েছেন পাকিস্তানের সাবেক অধিনায়ক মোহাম্মদ ইউসুফ। বাংলাদেশের বর্তমান ক্রিকেট পরিস্থিতি নিয়ে উদ্বেগ প্রকাশ করেছেন তিনি। তার মতে, নিরাপত্তাজনিত অনিশ্চয়তার কারণে একটি ক্রিকেটপ্রেমী দেশ ক্রিকেট থেকে বঞ্চিত হচ্ছে, যা দুঃখজনক। ইউসুফ বলেন, খুবই দুঃখজনক যে ক্রিকেটপ্রেমী একটি দেশ বাংলাদেশ নিরাপত্তা উদ্বেগ সমাধান না হওয়ায় ক্রিকেট থেকে বঞ্চিত হচ্ছে। অতীতে যখন এ ধরনের সমস্যা দেখা দিয়েছিল, তখন নিরপেক্ষ ভেন্যু অনুমোদন দেওয়া হয়েছিল। দেশভেদে মানদণ্ড বদলানো যায় না। তিনি আরও জোর দিয়ে বলেন, আইসিসির উচিত নিরপেক্ষ ও ন্যায্য ভূমিকা পালন করা, কোনো একক বোর্ডের স্বার্থ রক্ষা করা নয়। ইউসুফের ভাষ্য, আইসিসিকে আন্তর্জাতিক ক্রিকেট কাউন্সিলের মতো আচরণ করতে হবে, কোনো নির্দিষ্ট বোর্ডের প্রতিনিধি হিসেবে নয়। ন্যায্যতা ও একই মনোভব বজায় রাখাই বৈশ্বিক ক্রিকেটের ভিত্তি। উল্লেখ্য, শনিবার (২৪ জানুয়ারি) আনুষ্ঠানিকভাবে আইসিসি ঘোষণা করেছে, টি-টোয়েন্টি বিশ্বকাপে বাংলাদেশের পরিবর্তে স্কটল্যান্ড অংশ নেবে। আগামী ৭ ফেব্রুয়ারি থেকে ৮ মার্চ পর্যন্ত ভারত ও শ্রীলঙ্কায় অনুষ্ঠিত হওয়ার কথা রয়েছে এই টুর্নামেন্ট। একটি সংক্ষিপ্ত বিবৃতিতে আইসিসি জানায়, ভারতের ভেন্যু থেকে ম্যাচগুলো শ্রীলঙ্কায় সরানোর জন্য বাংলাদেশ ক্রিকেট বোর্ডের (বিসিবি) আবেদন খারিজ হওয়ার পর এই সিদ্ধান্ত নেওয়া হয়েছে। কারণ ভারতে কোনো বিশ্বাসযোগ্য বা যাচাইযোগ্য নিরাপত্তা হুমকি পাওয়া যায়নি। বিডি প্রতিদিন\/এমআই","url":"https:\/\/www.bd-pratidin.com\/sports\/2026\/01\/25\/1209104","date":1769340453000,"language":"bn","token_count":190,"source":"Bangladesh Pratidin"}
{"title":"চলচ্চিত্রে অভিষেকের গল্প","body":"ঢাকাই চলচ্চিত্রের অন্যতম ৯ জনপ্রিয় নায়িকা- শবনম, শাবানা, ববিতা, কবরী, মৌসুমী, শাবনূর, পপি ও পূর্ণিমার চলচ্চিত্রে অভিষেক কীভাবে হয়েছিল। সেই গল্পই তুলে ধরেছেন- আলাউদ্দীন মাজিদ রহমানের কারণে নায়িকা শবনম কিংবদন্তি নায়ক রহমানের কারণেই শবনম নায়িকা হয়েছিলেন। রহমান তাঁর জীবদ্দশায় এক সাক্ষাৎকারে বলেছিলেন, ‘১৯৬০ সালে মুক্তি পেল আমার প্রথম অভিনীত ছবি ‘এ দেশ তোমার আমার’। ছবিটি সুপারহিট হলো। এরপর ‘রাজধানীর বুকে’ ছবির নায়ক হলাম, নায়িকা শবনম। এটিও সুপারহিট। শুরু হলো নবযাত্রা।’ রহমান যখন চলচ্চিত্রে আসেন তখন এ দেশের চলচ্চিত্রের নায়িকা হিসেবে কাজ করছিলেন সুমিতা দেবী, চিত্রা সিনহা, নাছিমা খানসহ আরও কয়েকজন। রহমান বললেন, ‘এ নিয়ে একটা সমস্যা দেখা দিল। তখন আমার বয়স এত কম ছিল যে, সুমিতা দেবীকে দেখতে আমার দিদি মনে হতো, চিত্রা সিনহাও তথৈবচ। এর সমাধান? নতুন নায়িকা নিতে হবে। খোঁজ খোঁজ। অবশেষে পাওয়া গেল, ভারী মিষ্টি চেহারা। এর আগেও ছবিতে গ্রুপ ড্যান্স করেছে সে। নাম ঝর্ণা বসাক। হালকা-পাতলা গড়ন। চোখ আর দাঁত অপূর্ব। এহতেশাম সাহেব তাঁর নাম দিলেন ‘শবনম’ অর্থাৎ শিশির। এরপর তাঁর সঙ্গে আমার জুটি কালোত্তীর্ণ হয়ে গেল।’ আজিজুর রহমান আনলেন শাবানাকে শাবানার প্রকৃত নাম আফরোজা সুলতানা রত্না। চলচ্চিত্রকার আজিজুর রহমানের সঙ্গে রত্নার বাবা ফয়েজ চৌধুরীর পরিচয়ের সুবাধে এই নির্মাতার হাত ধরেই ১৯৬১ সালে ১১ বছর বয়সে শিশুশিল্পী হিসেবে এহতেশাম পরিচালিত ‘নতুন সুর’ ছবিতে আত্মপ্রকাশ হয়েছিল ‘রত্না’র। এরপর আরও কিছু ছবিতে ছোটখাটো ভূমিকায় অভিনয়ের পর ১৯৬৭ সালে এহতেশামের উর্দু ছবি ‘চকোরী’তে রত্না থেকে তিনি হয়ে যান নায়িকা শাবানা। ‘শাবানা’ নামটি দেন চলচ্চিত্রকার এহতেশাম। নায়িকা হওয়ার আগে শাবানা শিশু অভিনেত্রী হিসেবে ‘তালাশ’, ‘সাগর’, ‘ভাইয়া’ ছবিতে অভিনয় করেন। নায়িকা হিসেবে তার অভিনয় শুরু ১৯৬৬ সালে ‘আবার বনবাসে রূপবান’ ছবিতে। তবে ‘চকোরী’ তাকে নায়িকা হিসেবে সাফল্য এনে দেয়। সুভাষ দত্তের হাত ধরে কবরী ১৯৬৪ সাল। চলচ্চিত্রকার সুভাষ দত্ত তাঁর পরিচালিত প্রথম ছবি ‘সুতরাং’ ছবিতে ‘পরানে দোলা দিল এই কোন ভোমরা’ গানের মাধ্যমে মাত্র ১৩ বছরের এক কিশোরীকে নায়িকা হিসেবে দর্শকদের কাছে পরিচিত করান। প্রথম ছবিতেই বাজিমাত। খেতাব পেলেন মিষ্টি মেয়ের। চট্টগ্রামের মেয়ে কিশোরী মিনা পালকে রাতারাতি অভিনেত্রী কবরী হিসেবে প্রতিষ্ঠা করেছিল সুভাষ দত্তের ‘সুতরাং’। জহির রায়হান আনলেন ববিতাকে ১৯৬৮ সালে জহির রায়হান নির্মিত ‘সংসার’ ছবিতে শিশুশিল্পী হিসেবে প্রথম কাজ করেন ববিতা। ওই ছবিতে তিনি সুবর্ণা নামে কাজ করেন। জহির রায়হানের ‘জ্বলতে সুরুজ কি নিচে’ সিনেমায় কাজ করতে গিয়েই এই নির্মাতা তার নাম দেন ববিতা। নায়িকা হিসেবে ববিতার প্রথম সিনেমা ‘শেষ পর্যন্ত’ মুক্তি পায় ১৯৬৯ সালে। কলকাতার অস্কারজয়ী কিংবদন্তি চলচ্চিত্রকার সত্যজিৎ রায়ের বিখ্যাত সিনেমা ‘অশনি সংকেত’-এ অনঙ্গ বউ চরিত্রে অভিনয় তাঁকে আন্তর্জাতিক পরিচিতি এনে দেয়। এহতেশামের চাঁদনী শাবনাজ ১৯৯১ সালে এহতেশাম পরিচালিত চাঁদনী চলচ্চিত্রের মাধ্যমে সাবরিনা তানিয়ার অভিনয়ে অভিষেক ঘটে। এহতেশাম এই চলচ্চিত্রেই তার নাম রাখেন শাবনাজ। চাঁদনী ছবিটি সুপারহিট হওয়ার ফলে সাবরিনা তানিয়া (শাবনাজ) ব্যাপক জনপ্রিয় হয়ে ওঠেন। অসংখ্য হিট ছবি উপহার দেন এই নায়িকা। ২০১১ সালে শাহীন সুমনের ‘কে আপন কে পর’ ছিল শাবনাজ অভিনীত শেষ ছবি। সোহানের নায়িকা মৌসুমী ১৯৯৩ সালে পরিচালক সোহানুর রহমান সোহান পরিচালিত ‘কেয়ামত থেকে কেয়ামত’ ছবির মাধ্যমে চলচ্চিত্রে নায়িকা হয়ে আসেন মৌসুমী। তাঁর বিপরীতে ছিলেন অকালপ্রয়াত অভিনেতা সালমান শাহ। প্রায় ৮০ লাখ টাকার ওই চলচ্চিত্রটি তখনকার সময়ে প্রায় ১৩ কোটি টাকা আয় করে ঢাকাই চলচ্চিত্রের ইতিহাসে রেকর্ড স্থাপন করে। মৌসুমী বনে যান সুপারস্টার। ছিনিয়ে নেন শীর্ষ নায়িকার আসন। আসনটি ধরে রেখেছিলেন সাত বছর। অর্থাৎ ১৯৯৯ পর্যন্ত মৌসুমী ছিলেন চলচ্চিত্রের শীর্ষ নায়িকা। এহতেশামের নায়িকা শাবনূর শাবনূরের চলচ্চিত্রে অভিষেক ঘটে এহতেশামের ‘চাঁদনী রাতে’ (১৯৯৩) চলচ্চিত্রের মাধ্যমে। তাঁর প্রকৃত নাম ছিল নূপুর। এহতেশাম তাঁর ফিল্মি নাম দেন শাবনূর। এ চলচ্চিত্রটি ব্যবসায়িকভাবে ব্যর্থ হলেও পরে সালমান শাহের সঙ্গে জুটি বেঁধে তিনি সফলতা লাভ করেন। সালমান শাহের সঙ্গে তাঁর অভিনীত ‘স্বপ্নের ঠিকানা’ (১৯৯৫) বাংলাদেশের দ্বিতীয় শীর্ষ ব্যবসাসফল চলচ্চিত্র। আকবরের ‘কুলি’তে পপি ১৯৯৭ সালে মনতাজুর রহমান আকবরের হাত ধরে ‘কুলি’ ছবিতে নায়ক ওমর সানির বিপরীতে নায়িকা হিসেবে অভিষেক ঘটে পপির। তাঁর অভিনীত প্রথম এই ছবিটি ব্যবসাসফল হলে পপিকে আর পেছন ফিরে তাকাতে হয়নি। এ অভিনেত্রী অসংখ্য হিট সিনেমায় অভিনয় করেছেন। রাজুর হাত ধরে পূর্ণিমা নব্বইয়ের দশকের প্রথম দিকে ‘শত্রু ঘায়েল’ সিনেমায় শিশুশিল্পী হিসেবে অভিনয়ে অভিষেক পূর্ণিমার। ১৯৯৭ সালে জাকির হোসেন রাজু পরিচালিত ‘এ জীবন তোমার আমার’ চলচ্চিত্রের মাধ্যমে নায়িকা হন তিনি। ১৯৯৭ সালে পূর্ণিমা ক্লাস নাইনে পড়তেন। সুন্দর চেহারার অধিকারী এই নায়িকা শুরুতেই দর্শক মন জয় করেন। এরপর একাধারে অসংখ্য হিট ছবিতে অভিনয় করেন তিনি।","url":"https:\/\/www.bd-pratidin.com\/entertainment-news\/2026\/02\/05\/1213124","date":1770228000000,"language":"bn","token_count":655,"source":"Bangladesh Pratidin"}
{"title":"নোটবুকএলএমের মোবাইল সংস্করণে যুক্ত হলো ভিডিও সারাংশ সুবিধা","body":"গুগল তাদের নোটবুকএলএম (NotebookLM—গবেষণা সহায়ক একটি এআই অ্যাপ) মোবাইল অ্যাপে নতুন সুবিধা যুক্ত করেছে। এখন অ্যান্ড্রয়েড ও আইওএস ব্যবহারকারীরা সরাসরি মোবাইল ফোন থেকেই ‘ভিডিও ওভারভিউ’ তৈরি করতে পারবেন। এই সুবিধায় গবেষণার নথি, পিডিএফ বা অন্যান্য উপকরণ থেকে স্বয়ংক্রিয়ভাবে ভিডিও সারাংশ তৈরি করা যাবে। এর আগে ভিডিও ওভারভিউ সুবিধাটি শুধু নোটবুকএলএমের ওয়েব সংস্করণে ছিল। সেটি ২০২৫ সালের জুলাইয়ে চালু হয়। মোবাইল ব্যবহারকারীরা এতদিন এই সুবিধা পাননি। ২০২৬ সালের ২৯ জানুয়ারি থেকে নতুন আপডেটের মাধ্যমে এই ঘাটতি দূর করা হয়েছে। নতুন আপডেটের পর নোটবুকএলএম অ্যাপের ‘স্টুডিও’ ট্যাব থেকে ভিডিও তৈরি করা যাবে। ব্যবহারকারীরা নতুন ভিডিও বানাতে পারবেন এবং আগের তৈরি ভিডিও দেখতেও পারবেন। ভিডিও দেখার সময় গতি বাড়ানো বা কমানোর সুবিধাও থাকবে। ভিডিও ওভারভিউ মূলত নথি ও তথ্যকে সহজভাবে বোঝাতে সাহায্য করে। এতে লেখা তথ্য ভিডিও স্লাইডে রূপান্তর হয়। সেখানে ছবি, ডায়াগ্রাম, গুরুত্বপূর্ণ উদ্ধৃতি ও মূল তথ্য যুক্ত থাকে। এতে জটিল বিষয় সহজে বোঝা যায়, বিশেষ করে যারা দেখে শিখতে পছন্দ করেন বা চলার পথে পড়াশোনা করেন। এই আপডেটে ইনফোগ্রাফিক তৈরির ক্ষেত্রেও নতুন নিয়ন্ত্রণ যুক্ত হয়েছে। ব্যবহারকারীরা এখন ভিডিও বা গ্রাফিকের আকার নির্ধারণ করতে পারবেন—ল্যান্ডস্কেপ, পোর্ট্রেট বা স্কয়ার। পাশাপাশি কোন উৎস থেকে তথ্য নেওয়া হবে, কোন ভাষায় আউটপুট হবে এবং অতিরিক্ত নির্দেশনা দেওয়ার সুযোগও রাখা হয়েছে। গুগল আরও জানিয়েছে, স্লাইড ডেক তৈরিতে দুটি নতুন ধরন আসছে। একটি হলো ‘ডিটেইলড’—যেখানে সম্পূর্ণ ব্যাখ্যাসহ তথ্য থাকবে। অন্যটি ‘প্রেজেন্টার’—যেখানে কম লেখা ও মূল বক্তব্য থাকবে, যা উপস্থাপনার সময় কাজে লাগে। তবে এসব সুবিধা এখনো সবার জন্য পুরোপুরি চালু হয়নি। নোটবুকএলএম মূলত শিক্ষার্থী, সাংবাদিক ও পেশাজীবীদের জন্য তৈরি একটি গবেষণা সহায়ক অ্যাপ। এতে নিজের নথি আপলোড করে প্রশ্ন করা যায় এবং সারাংশ, টেবিল ও এখন ভিডিও আকারে তথ্য পাওয়া যায়। গুগল জানিয়েছে, নতুন সুবিধাগুলো ধাপে ধাপে সবার জন্য চালু করা হচ্ছে। অঞ্চল বা ডিভাইস ভেদে কিছু ব্যবহারকারী তাৎক্ষণিকভাবে নাও পেতে পারেন। যারা নতুন ফিচার দেখতে পাচ্ছেন না, তাদের অ্যাপটি সর্বশেষ সংস্করণে আপডেট করার পরামর্শ দেওয়া হয়েছে। বিডিপ্রতিদিন\/কবিরুল","url":"https:\/\/www.bd-pratidin.com\/tech-world\/2026\/02\/02\/1212145","date":1769971011000,"language":"bn","token_count":300,"source":"Bangladesh Pratidin"}
{"title":"গ্রিনল্যান্ড নিয়ে নতুন মার্কিন বাস্তবতার মুখোমুখি ইউরোপ: রয়টার্স","body":"গ্রিনল্যান্ড ইস্যুতে নতুন মার্কিন বাস্তবতার মুখোমুখি ইউরোপ হয়েছে ইউরোপ। এই ইস্যুতে মার্কিন প্রেসিডেন্ট ডোনাল্ড ট্রাম্পের চাপ মোকাবিলায় ইউরোপ আপাতত ঐক্যবদ্ধ হতে পেরেছে। তবে ইউরোপীয় নেতারা জানেন, ক্রমশ আরও কঠোর হয়ে ওঠা যুক্তরাষ্ট্রের সঙ্গে সম্পর্কের ক্ষেত্রে এই সংঘাতই শেষ নয়। ব্রিটিশ বার্তাসংস্থা রয়টার্সের প্রতিবেদনে বলা হয়, ইউরোপীয় ইউনিয়ন ও যুক্তরাষ্ট্রের মধ্যে প্রায় ২ ট্রিলিয়ন ডলারের বাণিজ্যিক সম্পর্ক, ন্যাটো জোটে ওয়াশিংটনের প্রভাবশালী ভূমিকা এবং রাশিয়ার বিরুদ্ধে ইউক্রেনকে সমর্থনের বিষয়টি বিবেচনায় নিলে ঝুঁকির মাত্রা অত্যন্ত বেশি। প্রতিবেদনে আরও বলা হয়, এ সপ্তাহে দাভোসে ওয়ার্ল্ড ইকোনমিক ফোরামের (ডব্লিউইএফ) বার্ষিক সম্মেলনে কয়েক ঘণ্টার ব্যবধানে ট্রাম্প প্রথমে গ্রিনল্যান্ড দখলে বলপ্রয়োগের সম্ভাবনা নাকচ করেন। এরপর ইউরোপের আটটি দেশের ওপর নতুন শুল্ক আরোপের হুমকি প্রত্যাহার করেন। বরং তিনি ন্যাটো মহাসচিব মার্ক রুটের সঙ্গে আর্কটিক দ্বীপটি নিয়ে একটি অস্পষ্ট চুক্তির কথা উল্লেখ করে সেটিকে সাফল্য হিসেবে তুলে ধরেন। ইউরোপীয় নেতাদের ধারণা, গত বছর শুল্ক আলোচনায় তুলনামূলক নরম অবস্থানের বিপরীতে এবার তারা স্পষ্টভাবে জানিয়ে দিয়েছেন- ডেনমার্কের স্বায়ত্তশাসিত অঞ্চল হিসেবে গ্রিনল্যান্ডের মর্যাদা আলোচনাযোগ্য নয়। এই কঠোর অবস্থানের কারণেই ট্রাম্প কিছুটা পিছু হটতে বাধ্য হন। ইউরোপীয় ইউনিয়নের একজন কর্মকর্তা বলেন, এই ঘটনাগুলো প্রমাণ করে, মার্কিনিদের ইউরোপের ওপর দিয়ে হেঁটে যেতে দেওয়া যায় না। তিনি আরও বলেন, আমরা যা বলেছি তাতে দৃঢ় থাকা ঠিক কাজ ছিল। কিন্তু বিষয়টি এখানেই শেষ নয়। আমার মনে হয়, এমন ইস্যুতে আমাদের বারবার পরীক্ষা নেওয়া হবে। ইউরোপ হয়তো ট্রাম্পের বিরুদ্ধে দাঁড়ানোর মূল্য বুঝতে শুরু করেছে। কিন্তু বড় চ্যালেঞ্জ হলো পরবর্তীবার যেন তারা কম ঝুঁকিতে থাকে। কার্নেগি ইউরোপের পরিচালক রোজা বালফুর বলেন, এটা কঠিন পথ, সময় লাগবে। কিন্তু ইউরোপের হাতে যতটা প্রভাব আছে, তারা তা ব্যবহার করতে এখনও সাহস দেখায়নি। বৃহস্পতিবার ইউরোপীয় নেতাদের এক জরুরি বৈঠকে গ্রিনল্যান্ড ইস্যুর প্রতিবাদে স্থগিত থাকা ইইউ-যুক্তরাষ্ট্র বাণিজ্য চুক্তিকে আবার এগিয়ে নেওয়ার আহ্বান জানানো হয়। দাভোসে বক্তব্য রাখতে গিয়ে জার্মান চ্যান্সেলর ফ্রেডরিখ মেৎসে বলেন, কয়েক মাসের হতাশা ও ক্ষোভ সত্ত্বেও আমাদের ট্রান্সআটলান্টিক অংশীদারিত্বকে খুব তাড়াতাড়ি বাতিল করে দেওয়া উচিত নয়। একদিকে সম্পর্ক স্থিতিশীল রাখার চেষ্টা, অন্যদিকে ট্রাম্পের প্রকাশ্য বিরূপ মনোভাবের কারণে ইউরোপ এখন সম্পর্ককে ঝুঁকিমুক্ত করার উদ্যোগও নিচ্ছে। ট্রাম্পের নতুন জাতীয় নিরাপত্তা কৌশলে ইউরোপকে প্রতিরক্ষা খাতে বিনা খরচে সুবিধা নেওয়ার অভিযোগ করা হয়েছে এবং মার্কিন কোম্পানির জন্য বাজার খুলে দেওয়ার দাবি জানানো হয়েছে। ইউরোপ ভালোভাবেই জানে ২৭টি দেশের ভিন্ন ইতিহাস, রাজনীতি ও অর্থনীতির মধ্যে ঐকমত্যে পৌঁছানো কতটা সময়সাপেক্ষ। এই দুর্বলতাকেই এ সপ্তাহে যুক্তরাষ্ট্রের ট্রেজারি সেক্রেটারি স্কট বেসেন্ট বিদ্রুপ করে তুলে ধরেছেন। ইইউ’র দুই কর্মকর্তা জানান, গ্রিনল্যান্ড বিতর্ক ইউক্রেন মডেলের মতো একটি পদ্ধতি অন্য ক্ষেত্রেও প্রয়োগের আলোচনা জোরদার করেছে- যেখানে স্বেচ্ছায় নিরাপত্তা নিশ্চয়তা দেওয়া হয় এবং কোনও দেশ ভেটো দিতে পারে না। একজন কর্মকর্তা বলেন, আমাদের ‘ইচ্ছুকদের জোট’ (coalitions of the willing) আরও বেশি ব্যবহার করা উচিত, যারা চাইবে তারা পরে যোগ দিতে পারে। তিনি উদাহরণ হিসেবে ইউরোপে কৃত্রিম বুদ্ধিমত্তা প্রযুক্তি উন্নয়নে যৌথ উদ্যোগের কথা উল্লেখ করেন। ফ্রান্স, জার্মানি ও যুক্তরাজ্যকে নিয়ে গঠিত ‘ই৩’ জোটের মতো কাঠামোয় নিরাপত্তা ইস্যুতে ইইউর বাইরের দেশগুলোর অংশগ্রহণের সুযোগ থাকে, যা ট্রাম্পের নীতির চাপে থাকা অন্যান্য দেশের কাছেও আকর্ষণীয়। দাভোসে কানাডার প্রধানমন্ত্রী মার্ক কারনি বলেন, মাঝারি শক্তিগুলোকে একসঙ্গে কাজ করতেই হবে। কারণ আমরা যদি টেবিলে না থাকি, তাহলে আমরা মেনুতেই থাকব। তার এই বক্তব্যে জোরালো করতালি পড়ে। আরেকটি বিকল্প হিসেবে ইউরোপীয় আইন কাঠামোর ভেতরে থাকা বিশেষ ক্ষমতা ব্যবহারের কথাও ভাবা হচ্ছে। গত ডিসেম্বর ইইউ জরুরি বিধান ব্যবহার করে শত শত বিলিয়ন ডলারের রুশ সম্পদ অনির্দিষ্টকালের জন্য জব্দ রাখে- যাতে হাঙ্গেরির মতো রাশিয়াপন্থী দেশ বাধা দিতে না পারে। ইউরোপ তার অর্থনৈতিক নীতিও আরও কঠোর করার পরিকল্পনা করছে। আগামী মাসে এমন আইন প্রণয়ন শুরু হবে, যাতে কৌশলগত খাতে ‘মেড ইন ইউরোপ’ শর্ত এবং বিদেশি বিনিয়োগের ওপর কঠোর নিয়ন্ত্রণ থাকবে। ইউরোপীয় কমিশনার স্তেফান সেজুর্নে বলেন, এই বিধানগুলোর অনেকটাই মূলত চীনের ওপর নির্ভরতা কমাতে ভাবা হয়েছিল। কিন্তু বাস্তবে এগুলো আমাদের অন্য বাজার থেকেও ঝুঁকি কমাতে সাহায্য করবে। তিনি বলেন, এগুলো ওই খাতগুলোর ক্ষেত্রে ইউরোপীয় নীতির চরিত্রই বদলে দেবে। কানাডার মতো করে চীনের দিকে ঝুঁকে পড়ার কোনও পরিকল্পনা ইউরোপের নেই। তবে বিকল্প বাজার খোঁজার চেষ্টা জোরদার হয়েছে। যুক্তরাষ্ট্রের বাড়তি শুল্কের প্রভাব এখনও পুরোপুরি স্পষ্ট নয়। ২০২৫ সালে শুল্ক কার্যকর হওয়ার আগেই ইউরোপীয় কোম্পানিগুলো রফতানি বাড়ানোয় ইউরোপের বাণিজ্য উদ্বৃত্ত সাময়িকভাবে বেড়েছিল। কিন্তু সাম্প্রতিক তথ্যে দেখা যাচ্ছে, জার্মান কোম্পানিগুলো গত বছর যুক্তরাষ্ট্রে তাদের বিনিয়োগ প্রায় অর্ধেক কমিয়েছে। সূত্র: রয়টার্স বিডি প্রতিদিন\/একেএ","url":"https:\/\/www.bd-pratidin.com\/international-news\/2026\/01\/24\/1208577","date":1769236286000,"language":"bn","token_count":654,"source":"Bangladesh Pratidin"}
{"title":"ডিআইইউ'র ১৩তম সমাবর্তন, ডিগ্রি পেলেন ৪০২০ শিক্ষার্থী","body":"ড্যাফোডিল ইন্টারন্যাশনাল ইউনিভার্সিটির (ডিআইইউ) ১৩তম সমাবর্তন অনুষ্ঠিত হয়েছে। বুধবার (২৮ জানুয়ারি) সকালে ড্যাফোডিল স্মার্ট সিটিতে এ অনুষ্ঠানের আয়োজন করা হয়। এদিন স্নাতক ও স্নাতকোত্তর পর্যায়ের ৪ হাজার ২০ জন শিক্ষার্থী সমাবর্তন গ্রহণ করেন। এছাড়া কৃতিত্বপূর্ণ ফল অর্জনকারী পাঁচ স্নাতককে দেওয়া হয় চ্যান্সেলরস গোল্ড মেডেল, চার স্নাতককে দেওয়া হয় চেয়ারম্যান গোল্ড মেডেল এবং তিনজন স্নাতককে দেওয়া হয় ভাইস চ্যান্সেলরস গোল্ড মেডেল। মোট গ্র্যাজুয়েটদের মধ্যে ৩ হাজার ৩৯১ জন স্নাতক এবং ৬২৯ জন স্নাতকোত্তর ডিগ্রি সম্পন্ন করেছেন। রাষ্ট্রপতি ও বিশ্ববিদ্যালয়ের চ্যান্সেলরের প্রতিনিধি হিসেবে অনুষ্ঠানে সভাপতিত্ব ও সনদ প্রদান করেন বিশ্ববিদ্যালয় মঞ্জুরি কমিশনের (ইউজিসি) চেয়ারম্যান অধ্যাপক ড. এস. এম. এ. ফায়েজ। সমাবর্তন বক্তা হিসেবে উপস্থিত ছিলেন বিশিষ্ট অর্থনীতিবিদ, সাবেক তত্ত্বাবধায়ক সরকারের উপদেষ্টা এবং ব্র্যাক-এর চেয়ারম্যান ড. হোসেন জিল্লুর রহমান। এছাড়াও অনুষ্ঠানে বক্তব্য দেন বিশ্ববিদ্যালয়ের ট্রাস্টি বোর্ডের চেয়ারম্যান ড. মো. সবুর খান, উপাচার্য প্রফেসর ড. এম আর কবীর ও বিভিন্ন অনুষদের ডিন। ইউজিসি চেয়ারম্যান অধ্যাপক ড. এস. এম. এ. ফায়েজ বলেন, শিক্ষার্থীরা আজ এমন এক পৃথিবীতে পা রাখছে যা রোমাঞ্চকর, দ্রুত পরিবর্তনশীল এবং উদ্ভাবনী সম্ভাবনায় ভরপুর। শিক্ষা ও নতুন প্রযুক্তির সমন্বয়ে ড্যাফোডিল ইউনিভার্সিটি যে অনন্য উচ্চতা স্পর্শ করেছে, তা জাতীয় অগ্রগতির জন্য অত্যন্ত তাৎপর্যপূর্ণ। মনে রাখবে, ডিগ্রির চেয়ে বড় হলো বিবেক। একজন শিক্ষিত মানুষ হিসেবে তোমাদের ভালো-মন্দের পার্থক্য করার ক্ষমতা সাধারণের চেয়ে অনেক বেশি সূক্ষ্ম ও দৃঢ় হওয়া উচিত। সেই নৈতিক শক্তি নিয়ে তোমরা দেশ ও জাতির সেবায় আত্মনিয়োগ করবে। সমাবর্তন বক্তা ড. হোসেন জিল্লুর রহমান বলেন, বাংলাদেশ এখন একটা গুরুত্বপূর্ণ সময় অতিক্রম করছে। আগে আমরা সীমিত সম্পদ নিয়ে কীভাবে টিকে থাকা যায় আর সামনে এগিয়ে যাওয়া যায়, সেই কথাই বলতাম। আজ আমাদের অর্থনীতি মজবুত হয়েছে, কিন্তু শুধু বেশি পরিমাণে পণ্য তৈরি করলেই চলবে না- গুণগত মান বাড়ানো এখন সবচেয়ে জরুরি। আমরা যেন ‘মধ্য-আয়ের ফাঁদে’ আটকে না যাই, সেজন্য আমাদের উদ্ভাবনী শক্তি বাড়াতে হবে, জ্ঞানভিত্তিক কাজে এগোতে হবে এবং নৈতিকতা বজায় রাখতে হবে। তোমাদের এই তরুণ প্রজন্মকেই এখন এমনভাবে গড়ে উঠতে হবে, যেন তোমরা শুধু কারও নির্দেশ পালনই নয়, বরং নিজেরাই নতুন সমস্যার সমাধান বের করতে পারো। তিনি আরও বলেন, ড্যাফোডিল বিশ্ববিদ্যালয়ে গবেষণা ও নতুন উদ্ভাবনের যে জোরেশোরে কাজ চলছে, তা দেখে আমি খুবই আশাবাদী। অনেক শিক্ষাপ্রতিষ্ঠানে শিক্ষাদান এবং গবেষণার মধ্যে একটা ফাঁক থেকে যায়, কিন্তু ড্যাফোডিলে বাস্তব সমস্যা নিয়ে কাজ করা হয়- যেমন জলবায়ু সহনশীল কৃষি, সবার জন্য ব্যাংকিং সুবিধা (ফিনটেক), এবং টেকসই শহর পরিকল্পনা। এগুলো শুধু গবেষণাপত্রের সংখ্যা বৃদ্ধি করে না, বরং দেশের জন্য এক ধরণের ‘বুদ্ধিবৃত্তিক সম্পদ’ তৈরি করে, যা আমাদের অর্থনীতিকে বিশ্বের অনিশ্চিত পরিস্থিতিতেও শক্তিশালী রাখতে সাহায্য করবে। ড্যাফোডিল ইন্টারন্যাশনাল ইউনিভার্সিটির ট্রাস্টি বোর্ডের চেয়ারম্যান ড. মো. সবুর খান বলেন, আজকের দিনটি শুধু একটি সনদ গ্রহণের দিন নয়। এটি জীবনের দায়িত্ব নিজের কাঁধে তুলে নেওয়ার দিন। আজ থেকে গ্র্যাজুয়েটরা আর শুধু শিক্ষার্থী নয়- তারা সমাজের অংশীদার এবং দেশের ভবিষ্যৎ নির্মাতা। ভাইস চ্যান্সেলর অধ্যাপক ড. এম. আর. কবির বলেন, এই সমাবর্তন তোমাদের পড়ালেখার একটি অধ্যায়ের শেষ, কিন্তু বাস্তব জীবনের শুরু। ড্যাফোডিলে তোমরা যে শিক্ষা ও দক্ষতা অর্জন করেছো, তা তোমাদেরকে চতুর্থ শিল্প বিপ্লবের যুগে নেতৃত্ব দেওয়ার জন্য তৈরি করেছে। আমাদের ‘এমপ্লয়াবিলিটি ৩৬০’ ফ্রেমওয়ার্ক ও ‘স্মার্ট সিটি’ ক্যাম্পাস তোমাদের মধ্যে উদ্ভাবনী চিন্তা ও বৈশ্বিক মনোভাব গড়ে তুলেছে। আজ থেকে তোমরা শুধু স্নাতক নও, তোমরা ড্যাফোডিলের প্রতিনিধি। আজকের পর থেকে শুধু নিজের পরিবার ও সমাজে নয়, বরং দেশের পাশাপাশি বিশ্বময় ইতিবাচক পরিবর্তন নিয়ে এগিয়ে যাও। এবারের সমাবর্তনের ভ্যালিডিক্টোরিয়ান হিসেবে মোছা. স্বপ্নীল আক্তার নূ তার বক্তব্যে বলেন, এখানে দাঁড়িয়ে আমি গর্ববোধ করছি। ড্যাফোডিল ইন্টারন্যাশনাল ইউনিভার্সিটির এই যাত্রা আমার কল্পনাকেও ছাড়িয়ে আমাকে গড়ে তুলেছে।। চ্যান্সেলর্স গোল্ড মেডেল পেয়েছেন মোছা. স্বপ্নীল আক্তার, মোছা. জাকিয়া আক্তার, সৌরভ গারদিয়া, আরিফুল রহমান ও মুনতাসির সরকার। এছাড়া চেয়ারম্যান গোল্ড মেডেল অর্জন করেছেন আনজির রহমান খান, মো. তুহিন ইসলাম ও মো. আবু বকর সিদ্দিক এবং ভাইস-চ্যান্সেলর্স গোল্ড মেডেল পেয়েছেন শাহরিয়ার শহীদ, বায়েজিদ চৌধুরী ও হালিমা আক্তার। অনুষ্ঠানের শেষাংশে বিশ্ববিদ্যালয়ের বিভিন্ন ক্লাব সাংস্কৃতিক কর্মকাণ্ড পরিবেশন করে। জনপ্রিয় ব্যান্ড 'ওয়ারফেজ' এক মনোজ্ঞ সঙ্গীতানুষ্ঠান মধ্যমে বিশ্ববিদ্যালয় জীবনের এই বিশেষ মুহূর্তে আনন্দঘন করে তোলে। বিডি-প্রতিদিন\/আব্দুল্লাহ","url":"https:\/\/www.bd-pratidin.com\/campus-online\/2026\/01\/28\/1210405","date":1769612951000,"language":"bn","token_count":609,"source":"Bangladesh Pratidin"}
{"title":"সংবিধানের দুর্বলতা দূর করতেই গণভোট: আলী রীয়াজ","body":"প্রধান উপদেষ্টার বিশেষ সহকারী প্রফেসর ড. আলী রীয়াজ বলেছেন, স্বাধীনতার পর থেকে বারবার এক ব্যক্তির মর্জির কাছে দেশটা তুলে দেওয়া হয়েছিল, সংবিধানের এই মারাত্মক দুর্বলতা দূর করার জন্যই জুলাই সনদ এবং গণভোটের আয়োজন করা হয়েছে। শনিবার সিলেট বিভাগীয় ক্রীড়া কমপ্লেক্সে আয়োজিত বিভাগীয় ইমাম সম্মেলনে প্রধান অতিথির বক্তৃতায় তিনি এ কথা জানান। আলী রীয়াজ বলেন, অন্তর্বর্তী সরকারের পক্ষ থেকে রাজনৈতিক দলগুলোর সাথে আলাপ আলোচনা করে জুলাই সনদ তৈরি করা হয়েছে। যেখানে সংবিধানে সুস্পষ্ট কিছু পরিবর্তনের কথা বলা হয়েছে। এগুলো বাস্তবায়িত হলে ক্ষমতার ওপর একক ব্যক্তির কর্তৃত্ব থেকে আমরা বের হয়ে আসতে পারব। তিনি বলেন, জুলাই সনদ বাস্তবায়িত হলে বর্তমান অন্তর্বর্তী সরকারের কারো কোনো ব্যক্তিগত লাভ হবে না। পরবর্তী যে সরকার দায়িত্ব নেবে তারাই জুলাই সনদ বাস্তবায়ন করবে। এ কারণেই রাজনৈতিক দলগুলোর সাথে দীর্ঘ নয় মাস আলোচনা করে তারপর জুলাই জাতীয় সনদ তৈরি করা হয়েছে। জুলাই সনদকে রাজনৈতিক দলগুলোর সাথে জনগণের সামাজিক চুক্তি উল্লেখ করে তিনি বলেন, আমি বিশ্বাস করি, গণভোটে জনগণ হ্যা-এর পক্ষে রায় দিলে কোনো রাজনৈতিক দল এই নৈতিক অবস্থান থেকে সরে আসবে না। সংবিধানে বিসমিল্লাহ ও রাষ্ট্রধর্মের বিষয়ে অধ্যাপক আলী রীয়াজ বলেন, গণভোটে জনগণ সম্মতি দিলে সংবিধানে বিসমিল্লাহ, মহান আল্লাহর উপর আস্থা ও রাষ্ট্রধর্ম ইসলাম থাকবে না বলে অপপ্রচার চালানো হচ্ছে। তিনি বলেন, জুলাই সনদে রাষ্ট্র ব্যবস্থার যে ৮৪টি বিষয়ে পরিবর্তনের কথা হয়েছে তার কোনো স্থানেই এরকম কোনো কথা বলা হয় নাই। বিডি প্রতিদিন\/জুনাইদ","url":"https:\/\/www.bd-pratidin.com\/national\/2026\/01\/24\/1208781","date":1769266654000,"language":"bn","token_count":215,"source":"Bangladesh Pratidin"}
{"title":"মালদ্বীপকে ১৪ গোলে উড়িয়ে সাফ নারী ফুটসালে চ্যাম্পিয়ন বাংলাদেশ","body":"সাফ নারী ফুটসাল চ্যাম্পিয়নশীপ ২০২৬-এ মালদ্বীপকে হারিয়ে প্রথম সাফ নারী ফুটসালে চ্যাম্পিয়ন বাংলাদেশ। রবিবার দুপুরে থাইল্যান্ডে রাউন্ড রবিন লিগে মালদ্বীপকে ১৪-২ গোলে হারিয়ে বাংলাদেশের হাতে উঠে চ্যাম্পিয়নের ট্রফি। দক্ষিণ এশিয়ার সাতটি দেশ নিয়ে আয়োজিত লিগ পদ্ধতির এই টুর্নামেন্টে ৬ ম্যাচে সর্বোচ্চ ১৬ পয়েন্ট সাবিনাদের। সাত দেশের মধ্যে সর্বোচ্চ পয়েন্ট পেয়ে চ্যাম্পিয়ন বাংলাদেশেয়ের মেয়েরা। আজ শেষ ম্যাচের দিন ম্যাচের শুরু থেকেই আক্রমণাত্মকভাবে খেলতে থাকে বাংলাদেশ। প্রথমার্ধে ৬-১ গোলে এগিয়ে ড্রেসিংরুমে ফেরেন সাবিনা-মাসুরারা। দ্বিতীয়ার্ধে বাংলাদেশ আরও ৮ গোল করে। অধিনায়ক সাবিনা খাতুন আজ সর্বোচ্চ ৪টি গোল করেন। টুর্নামেন্টে সর্বোচ্চ ১৩ গোলও তারই। সাবিনা খাতুনের নেতৃত্বে নতুন ইতিহাস গড়ল বাংলাদেশ। তাঁর নেতৃত্বে বয়সভিত্তিক টুর্নামেন্টে অসংখ্য ট্রফি জিতেছে বাংলাদেশ। সাফ ফুটবলের পর সাফ ফুটসালেও বাংলাদেশ ইতিহাস গড়ল সাবিনার নেতৃত্বে। থাইল্যান্ডে রাউন্ড রবিন লিগের শেষ ম্যাচে মালদ্বীপকে ১৪-২ গোলে হারিয়ে চ্যাম্পিয়ন বাংলাদেশ। তাও আবার অপরাজিত ভাবে। এর আগে, পাঁচ ম্যাচে ১৩ পয়েন্ট নিয়ে শীর্ষে ছিল বাংলাদেশ। সমান ম্যাচে ভুটান ১১ পয়েন্ট নিয়ে দ্বিতীয় অবস্থানে। টুর্নামেন্টে যাওয়ার আগে অনেকের ধারণা ছিল খালি হাতে দেশে ফিরবেন সাবিনারা। ফুটসালে তো তাদের কোনো অভিজ্ঞতা নেই। সেই সাবিনারা ফুটসালে দেশকে এনে দিল বিরল সম্মান। প্রথম সাফ চ্যাম্পিয়নশিপেই অপরাজিত চ্যাম্পিয়ন বাংলাদেশ। সাবিনা, কৃষ্ণা রাণী সরকার, মাসুরা পারভীনরা যে ফুরিয়ে যায়নি তা ফুটসালেই প্রমাণ দিয়েছেন। এর আগে, টুর্নামেন্টের প্রথম ম্যাচে ভারতকে উড়িয়ে বুঝিয়ে দিয়েছেন নতুন কৌশল হলেও এ খেলার শিরোপা জেতার সামর্থ্য তাদেরও রয়েছে। দ্বিতীয় ম্যাচে ভুটানের সঙ্গে ড্র করায় শঙ্কায় ছিল কী যেন হয়। শেষ পর্যন্ত নেপাল, শ্রীলঙ্কা ও পাকিস্তানকে হারিয়ে উৎসবের অপেক্ষায় বাংলাদেশ। আজ মালদ্বীপকে বিশাল ব্যবধানে হারিয়ে চ্যাম্পিয়নের ট্রফি উঠে বাংলাদেশের মেয়েদের হাতে। বিডি-প্রতিদিন\/তানিয়া","url":"https:\/\/www.bd-pratidin.com\/sports\/2026\/01\/25\/1209006","date":1769320937000,"language":"bn","token_count":245,"source":"Bangladesh Pratidin"}
{"title":"অস্ট্রেলিয়াকে উড়িয়ে দিয়ে টি-টোয়েন্টি সিরিজ পাকিস্তানের","body":"সাত বছরের অপেক্ষা শেষে অস্ট্রেলিয়ার বিপক্ষে প্রথম টি-টোয়েন্টি জিতেছিল পাকিস্তান। একদিন পর লাহোরে জয়ের ধারা ধরে রাখল স্বাগতিকরা। সালমান আগা ও উসমান খানের হাফ সেঞ্চুরিতে স্কোরবোর্ডে বড় রান জমা করে তারা। তারপর আবরার আহমেদ ও শাদাব খানের বোলিংয়ে একশ পার করে অলআউট অস্ট্রেলিয়া। আজ শনিবার দ্বিতীয় টি-টোয়েন্টিতে ৯০ রানে জিতেছে পাকিস্তান। আগে ব্যাটিং করে ৫ উইকেট হারিয়ে ১৯৮ রান করে তারা। তারপর ১০৮ রানে সফরকারীদের গুটিয়ে দিয়ে এক ম্যাচ আগেই সিরিজ নিশ্চিত করেছে স্বাগতিকরা। সালমান ৪০ বলে করেন ৭৬ রান। উসমানের ব্যাটে আসে ৩৬ বলে ৫৩ রান। ৫ উইকেট হারিয়ে প্রায় দুইশ রান তোলে পাকিস্তান। অস্ট্রেলিয়া ব্যাটিং ধসের মুখে পড়ে। ৫৪ রান করতেই নেই অর্ধেক ব্যাটার। বাকি পাঁচ উইকেট তারা হারিয়েছে ৫৪ রান করতেই। বিডি-প্রতিদিন\/আশফাক","url":"https:\/\/www.bd-pratidin.com\/sports\/2026\/01\/31\/1211558","date":1769869390000,"language":"bn","token_count":115,"source":"Bangladesh Pratidin"}
{"title":"হ্যারি পটার ও গেম অব থ্রোনস নেটফ্লিক্সের কব্জায়","body":"হলিউড ও বিশ্ব মিডিয়া শিল্পে বিশাল রদবদল ঘটিয়ে স্ট্রিমিং জায়ান্ট নেটফ্লিক্স ‘ওয়ার্নার ব্রস ডিসকভারির ফিল্ম এবং স্ট্রিমিং’ ব্যবসা কিনে নেওয়ার ব্যাপারে সমঝোতায় পৌঁছেছে। এই চুক্তিটির মূল্য ধরা হয়েছে ৭২ বিলিয়ন ডলার। দীর্ঘদিনের প্রতিদ্বন্দ্বিতাপূর্ণ নিলামের পর কমকাস্ট এবং প্যারামাউন্ট স্কাইড্যান্সের মতো প্রতিদ্বন্দ্বীদের পিছনে ফেলে নেটফ্লিক্স ওয়ার্নার ব্রসের জন্য সর্বোচ্চ দাম হাঁকায়। এই চুক্তির ফলে নেটফ্লিক্সের ঘরে আসছে 'হ্যারি পটার' এবং ‘গেম অফ থ্রোনস’-এর মতো বিশাল ফ্র্যাঞ্চাইজি এবং জনপ্রিয় স্ট্রিমিং পরিষেবা এইচবিও ম্যাক্স। যদিও এই অধিগ্রহণ মার্কিন ফিল্ম ও মিডিয়া শিল্পকে আমূল বদলে দেবে বলে মনে করা হচ্ছে। তবে বিশ্লেষকরা সতর্ক করেছেন যে প্রতিযোগিতা কর্তৃপক্ষ বা রেগুলেটরদের কাছ থেকে এটি বড় ধরনের বাধার সম্মুখীন হতে পারে। নেটফ্লিক্সের কো-চিফ এক্সিকিউটিভ টেড সারান্ডোস বলেছেন যে ওয়ার্নার ব্রসের শো ও চলচ্চিত্রের লাইব্রেরি তাদের প্ল্যাটফর্মের সঙ্গে যুক্ত হলে, আমরা দর্শকদের তাদের পছন্দের আরও বেশি কিছু দিতে পারব এবং আগামী শতাব্দীর গল্প বলার ধরন নির্ধারণে সাহায্য করতে পারব। অন্য কো-সিইও গ্রেগ পিটার্স এই চুক্তির মাধ্যমে ওয়ার্নার ব্রসের পণ্যকে বৃহত্তর দর্শকের কাছে পৌঁছে দেওয়ার আশাবাদ ব্যক্ত করেছেন। নগদ এবং স্টক-এর এই চুক্তিতে ওয়ার্নার ব্রসের প্রতিটি শেয়ারের মূল্য ২৭.৭৫ ডলার ধরা হয়েছে। এর মোট এন্টারপ্রাইজ ভ্যালু, যার মধ্যে কোম্পানির ঋণ এবং শেয়ারের মূল্য অন্তর্ভুক্ত, তা প্রায় ৮২.৭ বিলিয়ন ডলার। ওয়ার্নার ব্রসের প্রেসিডেন্ট এবং চিফ এক্সিকিউটিভ ডেভিড জাসলাভ এই ঘোষণাকে বিশ্বের দুটি সেরা গল্প বলার সংস্থার একীকরণ হিসেবে বর্ণনা করেছেন এবং আশা প্রকাশ করেছেন যে এই পদক্ষেপের মাধ্যমে মানুষ প্রজন্মের পর প্রজন্ম ধরে বিশ্বের সবচেয়ে অনুরণিত গল্পগুলো উপভোগ করতে থাকবে। উভয় কোম্পানি জানিয়েছে, এই চুক্তির ফলে নেটফ্লিক্সের স্টুডিও প্রোডাকশন ক্ষমতা বাড়বে এবং মৌলিক কনটেন্টে তাদের বিনিয়োগ বৃদ্ধি পাবে। বিডি প্রতিদিন\/নাজমুল","url":"https:\/\/www.bd-pratidin.com\/entertainment\/2025\/12\/05\/1188024","date":1764940640000,"language":"bn","token_count":250,"source":"Bangladesh Pratidin"}
{"title":"নির্ধারিত সময়ে প্রকল্প বাস্তবায়ন না হলে অর্থায়ন বন্ধ : পরিকল্পনা উপদেষ্টা","body":"পরিকল্পনা উপদেষ্টা ড. ওয়াহিদউদ্দিন মাহমুদ বলেছেন, নির্ধারিত সময়ে প্রকল্প বাস্তবায়ন না হলে অর্থায়ন বন্ধ করে দেওয়া হবে। রবিবার রাজধানীর পরিকল্পনা কমিশন চত্বরে এনইসি সম্মেলন কক্ষে অনুষ্ঠিত সভা শেষে সংবাদ সম্মেলনে তিনি এ কথা বলেন। পরিকল্পনা উপদেষ্টা জানান, একনেক সভায় ৪৫ হাজার ১৯১ কোটি টাকা ব্যয়ে ২৫টি প্রকল্পের অনুমোদন। দুটি একনেক হওয়ার কথা ছিল। সেটি না করে ১টা করায় প্রকল্প বেশি হয়েছে। তবে অন্তর্বর্তী সরকার খুব বেশি নতুন প্রকল্প নেয়নি বলে জানান ড. ওয়াহিদউদ্দিন মাহমুদ। সেইসঙ্গে নির্ধারিত সময়ে প্রকল্প বাস্তবায়ন না হলে অর্থায়ন বন্ধ করে দেওয়া হবে বলেও জানান তিনি। ড. ওয়াহিদউদ্দিন মাহমুদ বলেন, রূপপুর পারমাণবিক বিদ্যুৎকেন্দ্রের ব্যয় বাড়ছে সাড়ে ২৫ হাজার কোটি টাকা। ডলারের বিপরীতে টাকার অবমূল্যায়নের প্রভাব এটা। বিডি প্রতিদিন\/কেএ","url":"https:\/\/www.bd-pratidin.com\/national\/2026\/01\/25\/1209081","date":1769337967000,"language":"bn","token_count":111,"source":"Bangladesh Pratidin"}
{"title":"সাড়ে ৩ হাজার প্রবাসীকে ফেরত পাঠিয়েছে কুয়েত","body":"আবাসন ও শ্রম আইন লঙ্ঘনের অভিযোগে দেশব্যাপী অভিযান চালিয়ে সাড়ে তিন হাজার প্রবাসীকে গ্রেপ্তারের পর নিজ নিজ দেশে প্রত্যাবাসন করেছে কুয়েত। গত মাসে দেশটির বিভিন্ন প্রান্ত থেকে গ্রেপ্তারের পর ওই অভিবাসীদের প্রত্যাবাসন করা হয় বলে সরকার জানিয়েছে। মঙ্গলবার কুয়েতের স্থানীয় সংবাদমাধ্যমের বরাত দিয়ে গালফ নিউজের প্রতিবেদনে এই তথ্য জানানো হয়েছে। এতে বলা হয়েছে, আবাসন ও শ্রম আইন লঙ্ঘনকারীদের বিরুদ্ধে গত জানুয়ারিতে কুয়েতের সব গভর্নরেটে অভিযান পরিচালনা করেছে কুয়েতের নিরাপত্তা বাহিনী। এই অভিযানে বিভিন্ন দেশের ৩ হাজার ৫০০ নাগরিককে আইন লঙ্ঘনের দায়ে গ্রেফতার করা হয়। পরে তাদের নিজ নিজ দেশে প্রত্যাবাসন করেছে কুয়েত। দেশটির স্থানীয় সংবাদমাধ্যমের খবরে বলা হয়েছে, কুয়েতের স্বরাষ্ট্র মন্ত্রণালয়ের নেতৃত্বে দেশের সব গভর্নরেটে সমন্বিত অভিযানের মাধ্যমে ওই প্রবাসীদের গ্রেফতার ও বহিষ্কার করা হয়। আবাসন ও শ্রম আইনের প্রয়োগ জোরদার করার অংশ হিসেবে ওই কঠোর নিরাপত্তা অভিযান পরিচালনা করা হয়েছে। প্রত্যাবাসন করা প্রবাসীদের মাঝে বিশ্বের বিভিন্ন দেশের অবৈধ শ্রমিক, পলাতক কর্মী এবং অন্যান্য আইন লঙ্ঘনকারীরাও ছিলেন। তাদের বিরুদ্ধে অভিবাসন আইন লঙ্ঘনের অভিযোগ রয়েছে বলে দেশটির কর্তৃপক্ষ জানিয়েছে। গত কয়েক বছর মধ্যপ্রাচ্যের এই দেশ থেকে হাজার হাজার অবৈধ প্রবাসী ও আইনলঙ্ঘনকারীদের ফেরত পাঠানো হয়েছে। দেশটির কর্তৃপক্ষ বারবার বলেছে, আইনি বাধ্যবাধকতা কার্যকর করা এবং জাতীয় নিরাপত্তা নিশ্চিত করাই এসব অভিযানের লক্ষ্য। দেশটির সরকারি কর্মকর্তারা বলেছেন, শ্রমবাজার নিয়ন্ত্রণ, জননিরাপত্তা রক্ষা এবং অভিবাসন আইন মেনে চলা নিশ্চিতে কুয়েতের বৃহত্তর কৌশলের অংশ হিসেবে এসব পদক্ষেপ গ্রহণ করা হচ্ছে। সূত্র: গালফ নিউজ","url":"https:\/\/www.bd-pratidin.com\/international-news\/2026\/02\/03\/1212683","date":1770110822000,"language":"bn","token_count":217,"source":"Bangladesh Pratidin"}
{"title":"নতুন এআই মডেলে ওপেনএআই-গুগলকে ছাড়িয়ে যাবে, দাবি আলিবাবার","body":"কৃত্রিম বুদ্ধিমত্তা বা এআই খাতে নতুন মাইলফলক ছুঁয়েছে চীনের প্রযুক্তি প্রতিষ্ঠান আলিবাবা। প্রতিষ্ঠানটি দাবি করেছে, তাদের নতুন এআই মডেল ওপেনএআই ও গুগলের সমমানের মডেলগুলোর চেয়ে ভালো ফল দিচ্ছে। সোমবার আলিবাবা ক্লাউড তাদের সবচেয়ে উন্নত রিজনিং মডেল কিউওয়েন৩-ম্যাক্স-থিংকিং উন্মোচন করে। আলিবাবা জানায়, এই মডেলটি এক ট্রিলিয়নের বেশি প্যারামিটার দিয়ে তৈরি। সহজ ভাষায়, প্যারামিটার মানে হলো এআইয়ের শেখার ক্ষমতার একক। যত বেশি প্যারামিটার, তত জটিল কাজ বোঝার সক্ষমতা। মডেলটি প্রশিক্ষণ দেওয়া হয়েছে প্রায় ৩৬ ট্রিলিয়ন টোকেন দিয়ে, যা আলিবাবার ইতিহাসে সবচেয়ে বড়। এই এআই মডেলে নতুন একটি পদ্ধতি ব্যবহার করা হয়েছে, যার নাম ‘টেস্ট-টাইম স্কেলিং’। এর অর্থ, কাজ করার সময় মডেল নিজেই আগের ভুল বা সিদ্ধান্ত থেকে শিখে আবার চিন্তা করতে পারে। এতে সময় কিছুটা বেশি লাগে, তবে ফল হয় আরও নির্ভুল। আলিবাবার দাবি অনুযায়ী, কিউওয়েন৩-ম্যাক্স-থিংকিং জটিল বৈজ্ঞানিক ও গণিতভিত্তিক পরীক্ষায় খুব ভালো ফল করেছে। পিএইচডি পর্যায়ের প্রশ্ন যাচাইয়ের পরীক্ষায় এটি ৯২ দশমিক ৮ নম্বর পেয়েছে। গণিতভিত্তিক কিছু পরীক্ষায় টুল ব্যবহার করলে এটি শতভাগ নম্বরও অর্জন করেছে। প্রতিষ্ঠানটি আরও জানায়, এই মডেল ডিপসিক, ক্লড ও জেমিনির মতো জনপ্রিয় এআই মডেলের চেয়েও এগিয়ে রয়েছে বলে তাদের মূল্যায়নে উঠে এসেছে। আলিবাবার কিউওয়েন সিরিজ ওপেন-সোর্স এআই হিসেবেও বড় সাফল্য পেয়েছে। চলতি মাসে এই সিরিজ থেকে তৈরি মডেলের সংখ্যা দুই লাখ ছাড়িয়েছে। ডাউনলোড হয়েছে এক বিলিয়নের বেশি। এ ছাড়া নতুন মডেলটিতে ‘এজেন্ট’ সুবিধা রয়েছে। এতে এটি নিজে থেকেই বুঝতে পারে কখন সার্চ, কোড বা তথ্যভান্ডার ব্যবহার করতে হবে। ফলে ভুল তথ্য দেওয়ার ঝুঁকি কমে। এই প্রযুক্তি ধাপে ধাপে আলিবাবার বিভিন্ন সেবায় যুক্ত হচ্ছে। এর মধ্যে রয়েছে তাওবাও, আলিপে, ভ্রমণ বুকিং ও খাবার অর্ডারের মতো সেবা। বিডিপ্রতিদিন\/কবিরুল","url":"https:\/\/www.bd-pratidin.com\/tech-world\/2026\/01\/27\/1209774","date":1769462727000,"language":"bn","token_count":250,"source":"Bangladesh Pratidin"}
{"title":"চীনের সঙ্গে সম্পর্ক উন্নয়ন ‘অত্যাবশ্যক’ : ব্রিটিশ প্রধানমন্ত্রী","body":"ব্রিটেন ও চীনের মধ্যকার সম্পর্ক উন্নয়নকে ‘অত্যাবশ্যক’ বলে মন্তব্য করেছেন যুক্তরাজ্যের প্রধানমন্ত্রী কেয়ার স্টারমার। বৃহস্পতিবার (২৯ জানুয়ারি) বেইজিংয়ে চীনের প্রেসিডেন্ট শি জিনপিংয়ের সঙ্গে বৈঠকে এ কথা বলেন ব্রিটিশ প্রধানমন্ত্রী। স্টারমার বলেন, ‘চীন বৈশ্বিক পরিসরে একটি অত্যন্ত গুরুত্বপূর্ণ শক্তি। তাই এমন একটি পরিণত সম্পর্ক গড়ে তোলা জরুরি, যেখানে আমরা সহযোগিতার সুযোগগুলো চিহ্নিত করতে পারব, পাশাপাশি যেই সব বিষয়ে আমাদের মতভেদ রয়েছে, সেই সব নিয়ে অর্থবহ সংলাপ চালানো সম্ভব হবে।’ কিয়ার স্টারমার শি জিনপিংয়ের সঙ্গে বৈঠকে কিছু চুক্তিতেও উপনীত হয়েছেন তিনি। এইসব চুক্তির মধ্যে ব্রিটিশ নাগরিকদের বিনা ভিসায় চীন ভ্রমণের চুক্তিও রয়েছে। এই চুক্তির বদৌলতে চীনে ভিসামুক্ত ভ্রমণের সুযোগ পাওয়া ফ্রান্স, জার্মানি অস্ট্রেলিয়ার মতো ৫০টি দেশের কাতারে চলে আসবে যুক্তরাজ্য। বর্তমানে ব্রিটিশ পাসপোর্টধারীদের চীনের মূল ভূখণ্ডে ঢুকতে হলে ভিসা লাগে। চীন ২০২৩ সাল থেকে ফ্রান্স, জার্মানি ও স্পেনসহ বিভিন্ন দেশের জন্য ভিসামুক্ত ভ্রমণ ব্যবস্থা চালু করেছে। এই নিয়মের আওতায় ওই দেশগুলোর নাগরিকরা সর্বোচ্চ ৩০ দিনের জন্য ভিসা ছাড়া চীনে ভ্রমণ করতে পারেন। গত বুধবার তিনদিনের সফরে চীনে পৌঁছান প্রধানমন্ত্রী স্টারমার। ২০১৮ সালের পর এটি কোনো ব্রিটিশ প্রধানমন্ত্রীর প্রথম চীন সফর। এই সফরে চীনা প্রেসিডেন্টের সঙ্গে বেশ কয়েকটি চুক্তি করেছেন স্টারমার। এসব চুক্তির মধ্যে রয়েছে-আন্তর্জাতিক পর্যায়ে সংগঠিত অপরাধ এবং অবৈধ অভিবাসন ঠেকাতে সহযোগিতা, দ্বিপক্ষীয় বিভিন্ন পরিষেবায় অংশীদারিত্ব গড়ে তোলা, যুক্তরাজ্য ও চীনের মধ্যে দ্বিপক্ষীয় বিভিন্ন পরিষেবায় আন্তর্জাতিক বাণিজ্য উদারীকরণ চুক্তির সম্ভাব্যতা যৌথভাবে যাচাই, কোনও পণ্য, পরিষেবা, বা ব্যবস্থা নির্দিষ্ট মানদণ্ড, নিয়ম বা প্রবিধান মেনে চলছে কি না তা পরীক্ষা ও নিশ্চিতকরণে (কনফর্মিটি অ্যাসেসমেন্ট) সহযোগিতা, যুক্তরাজ্য থেকে চীনে পণ্য রফতানি করা। বিডি-প্রতিদিন\/বাজিত","url":"https:\/\/www.bd-pratidin.com\/international-news\/2026\/01\/30\/1210975","date":1769740512000,"language":"bn","token_count":238,"source":"Bangladesh Pratidin"}
{"title":"যে কারণে ফেরত এলো ১১ হাজারের বেশি পোস্টাল ব্যালট","body":"ত্রয়োদশ জাতীয় সংসদ নির্বাচন ও গণভোটে প্রথমবারের মতো প্রবাসীরা পোস্টাল ব্যালটের মাধ্যমে ভোট দেওয়ার সুযোগ পেয়েছেন। এ লক্ষ্যে ‘পোস্টাল ভোট বিডি’ অ্যাপের মাধ্যমে নিবন্ধিত প্রবাসী ভোটারদের কাছে পোস্টাল ব্যালট পাঠিয়েছে নির্বাচন কমিশন (ইসি)। তবে ঠিকানা জটিলতার কারণে ১১ হাজার ২২৬টি পোস্টাল ব্যালট সরবরাহ করা সম্ভব না হওয়ায় সেগুলো দেশে ফেরত এসেছে। শুক্রবার সকাল ১০টায় পোস্টাল ভোট বিডি অ্যাপ থেকে এসব তথ্য জানা যায়। এর আগে নির্বাচন কমিশনের আউট অব কান্ট্রি ভোটিং সিস্টেম অ্যান্ড ইমপ্লিমেন্টেশন (ওসিভি-এসডিআই) প্রকল্পের প্রধান ব্রিগেডিয়ার জেনারেল (অব.) সালীম আহমাদ খান জানান, প্রবাস থেকে ফেরত আসা পোস্টাল ব্যালটগুলোর বেশিরভাগই ঠিকানা জটিলতার কারণে বিতরণ করা যায়নি। পোস্টাল ভোট বিডি অ্যাপের তথ্য অনুযায়ী, প্রবাস থেকে পোস্টাল ব্যালটে ভোট দেওয়ার জন্য নিবন্ধন করা ৭ লাখ ৬৬ হাজার ৮৬২ জন ভোটারের ঠিকানায় ব্যালট পাঠিয়েছে নির্বাচন কমিশন। এর মধ্যে ৫ লাখ ১৫ হাজার ৪২ জন প্রবাসী ভোটার ব্যালট গ্রহণ করেছেন। ভোট প্রদান সম্পন্ন করেছেন ৪ লাখ ৫৩ হাজার ৪৪০ জন। এ ছাড়া প্রবাসী ভোটারদের মধ্যে ৪ লাখ ৩ হাজার ৬২টি পূরণকৃত ব্যালট সংশ্লিষ্ট দেশের পোস্ট অফিস বা ডাকবাক্সে জমা দেওয়া হয়েছে। এদিকে ত্রয়োদশ জাতীয় সংসদ নির্বাচন ও গণভোটে অংশ নিতে দেশে ও প্রবাসে মিলিয়ে ‘পোস্টাল ভোট বিডি’ অ্যাপের মাধ্যমে মোট ১৫ লাখ ৩৩ হাজার ৬৮৪ জন ভোটার নিবন্ধন করেছেন। এর মধ্যে দেশের অভ্যন্তর থেকে নিবন্ধন করেছেন ৭ লাখ ৬১ হাজার ১৪২ জন ভোটার। তাদের মধ্যে আইনি হেফাজতে থাকা ভোটার রয়েছেন ৬ হাজার ২৪০ জন। নির্বাচন কমিশন জানিয়েছে, গত ২৬ জানুয়ারি থেকে দেশের অভ্যন্তরে নির্বাচনী দায়িত্বে নিয়োজিত কর্মকর্তা-কর্মচারী এবং আইনি হেফাজতে থাকা ভোটারদের কাছে পোস্টাল ব্যালট পাঠানো শুরু হয়েছে। এরই মধ্যে দেশের ভেতর থেকেও পোস্টাল ব্যালটে ভোট প্রদান কার্যক্রম শুরু হয়েছে। আগামী ১২ ফেব্রুয়ারি ত্রয়োদশ জাতীয় সংসদ নির্বাচন ও গণভোট অনুষ্ঠিত হবে। নির্বাচন কমিশনের মতে, ভোটের দিন বিকেল সাড়ে ৪টা পর্যন্ত যেসব পোস্টাল ব্যালট গ্রহণ করা যাবে, কেবল সেগুলোই গণনায় অন্তর্ভুক্ত করা হবে। বিডি-প্রতিদিন\/আশফাক","url":"https:\/\/www.bd-pratidin.com\/national\/2026\/01\/30\/1211053","date":1769767432000,"language":"bn","token_count":290,"source":"Bangladesh Pratidin"}
{"title":"এক রাতে কোটি রুপি আয় শিল্পার রেস্তোরাঁয়, তবু দিচ্ছেন না জরিমানা","body":"অর্থ জালিয়াতি মামলায় অভিযুক্ত বলিউড অভিনেত্রী শিল্পা শেঠি ও তার স্বামী রাজ কুন্দ্রা। এই দম্পতির বিদেশভ্রমণের ওপর সাময়িক নিষেধাজ্ঞা দিয়েছেন ভারতীয় আদালত। এমন পরিস্থিতিতে নতুন করে আলোচনায় এসেছে তাদের রেস্তোরাঁ ব্যবসা। সম্প্রতি লেখিকা শোভা দে সামাজিক যোগাযোগমাধ্যমে মুম্বাইয়ে শিল্পার ‘বাস্তিয়ান’ নামের সেই রেস্তোরাঁয় এক রাতের আয় নিয়ে মন্তব্য করেন। তিনি জানান, প্রায় ২১ হাজার বর্গফুট জায়গাজুড়ে নির্মিত রেস্তোরাঁটিতে প্রতি রাতে প্রায় ১৪০০ অতিথি আসেন। একসঙ্গে ৭০০ জন বসতে পারেন সেখানে। দামি গাড়িতে আগত অতিথিরা খাবার ও পানীয়তে লাখ লাখ রুপি খরচ করেন। যার ফলে এক রাতেই রেস্তোরাঁটির আয় দাঁড়ায় ২ থেকে ৩ কোটি রুপির মতো। ‘মোজো স্টোরি’ অনুষ্ঠানে সাংবাদিক বারখা দত্তের সঙ্গে আলাপে এসব মন্তব্য করেন শোভা দে। এই তথ্য প্রকাশ্যে আসতেই প্রশ্ন উঠেছে, যেই রেস্তোরাঁয় এক রাতেই কোটি রুপির আয় হয়, সেই শিল্পা-রাজ দম্পতি আদালতের জরিমানা পরিশোধে অপারগ কেন? প্রসঙ্গত, চলতি বছরের আগস্টে মুম্বাইয়ের এক ব্যবসায়ী ৬০ কোটি রুপির প্রতারণার অভিযোগে শিল্পা ও রাজের বিরুদ্ধে মামলা দায়ের করেন। জরিমানার টাকা পরিশোধ করলেই তাদের বিদেশভ্রমণের অনুমতি মিলবে বলে জানান মুম্বাইয়ের আদালত। উল্লেখ্য, ‘বাস্তিয়ান’ ব্র্যান্ডের প্রতিষ্ঠাতা রঞ্জিত বিন্দ্রার সঙ্গে ২০১৯ সালে অংশীদারত্বে যুক্ত হন শিল্পা। এখন তিনি ভারতের বিভিন্ন শহরে একাধিক রেস্তোরাঁর সহ-মালিক এবং ব্র্যান্ডের ৫০ শতাংশ শেয়ার তার হাতে। বিডি প্রতিদিন\/কেএইচটি","url":"https:\/\/www.bd-pratidin.com\/entertainment\/2025\/10\/23\/1171102","date":1761222555000,"language":"bn","token_count":191,"source":"Bangladesh Pratidin"}
{"title":"কেমন আছেন ইলিয়াস কাঞ্চন","body":"চিত্রনায়ক ইলিয়াস কাঞ্চন ব্রেন টিউমারে আক্রান্ত হয়ে লন্ডনে চিকিৎসাধীন। জানা গেছে, সপ্তাহে পাঁচদিন এই অভিনেতাকে রেডিওথেরাপি দেয়া হচ্ছে। গত ৬ মাস ধরে লন্ডনে চিকিৎসা নিচ্ছেন এই অভিনেতা। বর্তমানে তিনি অবস্থান করছেন একমাত্র মেয়ে ইসরাত জাহানের বাসায়। ইলিয়াস কাঞ্চনের জামাতা আরিফুল ইসলাম গণমাধ্যমকে জানান, ব্রেন টিউমারে আক্রান্ত ইলিয়াস কাঞ্চনের শারীরিক অবস্থার উন্নতির জন্য নিয়মিতভাবে চিকিৎসা চলছে। প্রতি সপ্তাহের শনি ও রবিবার ছাড়া বাকি পাঁচদিন হাসপাতালের থেরাপি সেশনে অংশ নিতে হচ্ছে তাকে। তিনি আরও জানান, তার শারীরিক অবস্থা স্থিতিশীল রয়েছে। ছয় সপ্তাহের রেডিওথেরাপি শেষ হলে আবার চার সপ্তাহ চিকিৎসকদের পর্যবেক্ষণে থাকতে হবে। ডিসেম্বরের শেষ দিকে চিকিৎসার অগ্রগতি সম্পর্কে নিশ্চিত হওয়া যাবে বলে আশা করছি। প্রসঙ্গত, গত ২৬শে এপ্রিল অভিনেতা ইলিয়াস কাঞ্চন অসুস্থ হয়ে পড়লে লন্ডনে হারলি স্ট্রিট ক্লিনিকে নিউরোসার্জারি চিকিৎসকের অধীনে নেয়া হয়। গত ৫ই আগস্ট লন্ডনের উইলিংটন হাসপাতালে তার মাথায় অস্ত্রোপচার করা হয়। বিডি-প্রতিদিন\/আব্দুল্লাহ","url":"https:\/\/www.bd-pratidin.com\/entertainment\/2025\/10\/29\/1173297","date":1761706213000,"language":"bn","token_count":133,"source":"Bangladesh Pratidin"}
{"title":"'এটা তো অঙ্ক না যে, আমরা ধরে নেব আমাদের বাবারা মৃত!'","body":"'এটা তো অঙ্ক না যে, আমরা ধরে নেব আমাদের বাবারা মৃত!' কথাটি আওয়ামী ফ্যাসিবাদের হাতে গুম হওয়া এক বাবার কিশোরীর। বিগত সরকারের আমলে গুম, খুন ও নির্যাতনের শিকার ব্যক্তিদের পরিবারের সদস্যদের সাথে বিএনপির মতবিনিময় সভায় কান্নাভেজা গলায় নিজের ভেতর চেপে বসে থাকা কষ্টকে সামনে আনেন সেই কিশোরীটি। বাংলাদেশ-চীন মৈত্রী সম্মেলন কেন্দ্রে আজ বিএনপির চেয়ারম্যান তারেক রহমানকে কাছে পেয়ে এসব স্বজনরা তুলে ধরেছেন গুমের শিকার হওয়া তাদের সেই প্রিয়জনদের ফিরে পাওয়ার আকুতি। পোডিয়ামে দাঁড়িয়ে ভীষণ কষ্ট বুকে নিয়ে তারা জানাচ্ছিলেন বাবাকে হারিয়ে কী নিরানন্দ জীবন কাটছে তাদের। সন্তানহারা মা তুলে ধরছিলেন, নিজের প্রিয় সন্তানকে তারা আর দেখতে পান না অনেক অনেক বছর, তারা কোথায় হারিয়ে গেল! স্বজনদের এসব আর্তনাদ স্পর্শ করে তারেক রহমানকেও। মঞ্চেই বসে ফুঁপিয়ে ফুঁপিয়ে কাঁদতে দেখা যায় তাকে। তার কানে হয়তো বাজে, ‘কত বছর আসে যায়, বাবা তো আর আসে না।’ বিডি প্রতিদিন\/আশিক","url":"https:\/\/www.bd-pratidin.com\/national\/2026\/01\/17\/1205740","date":1768639366000,"language":"bn","token_count":135,"source":"Bangladesh Pratidin"}
{"title":"পাকিস্তান বিশ্বকাপে খেলবে কি না, সিদ্ধান্ত শুক্র বা সোমবার","body":"আসন্ন টি–টোয়েন্টি বিশ্বকাপে পাকিস্তান খেলবে কি না, সে ব্যাপারে আগামী শুক্র অথবা সোমবার সিদ্ধান্ত নেওয়া হবে বলে জানিয়েছেন দেশটির স্বরাষ্ট্রমন্ত্রী ও পিসিবি (পাকিস্তান ক্রিকেট বোর্ড) চেয়ারম্যান মহসিন নাকভি। সোমবার সামাজিক যোগাযোগমাধ্যম ‘এক্সে’ এক পোস্টে এ তথ্য জানান তিনি। এর আগে দেশের প্রধানমন্ত্রী শেহবাজ শরীফের সঙ্গে সাক্ষাৎ করেন মহসিন নাকভি। এরপর এক্স পোস্টে তিনি বলেন, “প্রধানমন্ত্রী শেহবাজ শরীফের সঙ্গে একটি ফলপ্রসূ বৈঠক হয়েছে। আইসিসির বিষয়টি সম্পর্কে তাকে অবহিত করেছি এবং তিনি নির্দেশ দিয়েছেন যে, আমরা সমস্ত বিকল্প বিবেচনা করেই এ বিষয়ে সিদ্ধান্ত নেব। চূড়ান্ত সিদ্ধান্ত আগামী শুক্র অথবা সোমবার নেওয়া হবে বলে তিনি মত দিয়েছেন।” এদিকে, উদ্ভূত পরিস্থিতিতে আসন্ন টি–টোয়েন্টি বিশ্বকাপে পাকিস্তান দলকে বাংলাদেশের পাশে থাকার আহ্বান জানিয়েছেন দেশটির প্রধানমন্ত্রী শেহবাজ শরিফের রাজনৈতিক উপদেষ্টা রানা সানাউল্লাহ। তিনি বলেছেন, এই বিষয়ে বাংলাদেশের পাশে অবস্থান নিলে দীর্ঘমেয়াদে পাকিস্তানই লাভবান হবে। তার মতে, এই সিদ্ধান্তে আর্থিক ক্ষতি হলেও দীর্ঘমেয়াদে বাংলাদেশের সঙ্গে অবস্থান নেওয়াই পাকিস্তানের জন্য লাভজনক হতে পারে। শনিবার পাকিস্তানি সংবাদমাধ্যম জিও নিউজের ‘নয়া পাকিস্তান’ অনুষ্ঠানে রানা সানাউল্লাহ বলেন, “আমার মনে হয়, এ বিষয়ে আমাদের বাংলাদেশের পাশে দাঁড়ানো উচিত। দীর্ঘমেয়াদে এটি আমাদের স্বার্থে ভালো হবে।” তবে পাকিস্তান মুসলিম লীগ-নওয়াজ (পিএমএল-এন)-এর এই জ্যেষ্ঠ নেতা স্বীকার করেন, বিশ্বকাপ বর্জনের সম্ভাব্য সিদ্ধান্ত পাকিস্তান ক্রিকেটের জন্য আর্থিক ক্ষতি ডেকে আনতে পারে। তিনি বলেন, “হয়তো আমরা কম অর্থ পাব। কম অর্থে আমরা চলতে পারব। কিন্তু আজ পাকিস্তান যদি বাংলাদেশের পাশে দাঁড়ায়, এর প্রভাব হবে সুদূরপ্রসারী।” এর আগে একই দিনে আন্তর্জাতিক ক্রিকেট কাউন্সিল (আইসিসি) টি–টোয়েন্টি বিশ্বকাপ ২০২৬–এ বাংলাদেশের জায়গায় স্কটল্যান্ডকে অন্তর্ভুক্ত করে। বাংলাদেশ ভারতে দল পাঠাতে অস্বীকৃতি জানানোর পর এই সিদ্ধান্ত নেয় সংস্থাটি। রানা সানাউল্লাহ বলেন, বাংলাদেশের পাশে দাঁড়ালে ১৯৭১ সালে ঢাকার পতনের সময় থেকে দুই দেশের মধ্যে যে ঐতিহাসিক দূরত্ব তৈরি হয়েছে, তা কমাতে সহায়তা হতে পারে। তিনি বলেন, “আমরা এমন এক নতুন সম্পর্কের পর্যায়ে যেতে পারি, যেখানে পাকিস্তান ও বাংলাদেশ হবে দুই ভাইয়ের মতো।” পাকিস্তান মুসলিম লীগ-নওয়াজ (পিএমএল-এন)-এর এর প্রভাবশালী নেতা আরও বলেন, পাকিস্তানের সমর্থন হওয়া উচিত বাংলাদেশ রাষ্ট্রের প্রতি, কোনও নির্দিষ্ট রাজনৈতিক দল বা সরকারের প্রতি নয়। ইন্ডিয়ান প্রিমিয়ার লিগ (আইপিএল) থেকে বাংলাদেশের পেসার মুস্তাফিজুর রহমানকে বাদ দেওয়ার প্রসঙ্গ টেনে তিনি বলেন, ভারতীয় ক্রিকেট বোর্ড কোনও রাজনৈতিক পরিচয় না দেখেই খেলোয়াড়টিকে ফেরত পাঠিয়েছে। এদিকে বাংলাদেশের ভারতে না যাওয়ার সিদ্ধান্তে পাকিস্তান প্রকাশ্যে সমর্থন জানিয়েছে এবং বাংলাদেশ ক্রিকেট বোর্ডের (বিসিবি) উদ্বেগের পক্ষে আইসিসিকে চিঠিও দিয়েছে। শনিবার গণমাধ্যমে কথা বলতে গিয়ে পিসিবি চেয়ারম্যান বলেন, আইসিসি বাংলাদেশের সঙ্গে অন্যায় আচরণ করেছে। তিনি জানান, সরকার থেকে নির্দেশনা পাওয়ার পরই পাকিস্তানের অংশগ্রহণ নিয়ে চূড়ান্ত সিদ্ধান্ত নেওয়া হবে। নাকভি বলেন, “আইসিসির বোর্ড সভায়ও আমি একই কথা বলেছি। দ্বিমুখী নীতি চলতে পারে না— এক দেশের জন্য এক নিয়ম, আরেক দেশের জন্য আরেক নিয়ম।” তিনি বলেন, “বাংলাদেশও পাকিস্তানের মতোই আইসিসির সদস্য। পাকিস্তান ও ভারতের ক্ষেত্রে যদি সুবিধা দেওয়া হয়ে থাকে, তবে বাংলাদেশের ক্ষেত্রেও সেটাই করা উচিত।” নাকভি আরও বলেন, কোনও একটি দেশের অন্য দেশের ওপর সিদ্ধান্ত চাপিয়ে দেওয়ার চেষ্টার নিন্দা করেন তিনি। এমন হলে পাকিস্তান নিজস্ব অবস্থান স্পষ্ট করবে। সূত্র: ডন নিউজ বিডি প্রতিদিন\/একেএ","url":"https:\/\/www.bd-pratidin.com\/sports\/2026\/01\/26\/1209549","date":1769432599000,"language":"bn","token_count":458,"source":"Bangladesh Pratidin"}
{"title":"মধ্যপ্রাচ্যে কেএলএমের ফ্লাইট চলাচল শুরু","body":"মধ্যপ্রাচ্যের আকাশসীমায় আবারও সীমিত আকারে ফ্লাইট চলাচল শুরু করেছে নেদারল্যান্ডসের এয়ারলাইন্স প্রতিষ্ঠান কেএলএম। স্থানীয় সময় শনিবার (৩১ জানুয়ারি) কেএলএম জানিয়েছে, ইসরায়েল, সংযুক্ত আরব আমিরাত এবং সৌদি আরবে ফ্লাইট চলাচল শুরু হয়েছে। তেহরানে যুক্তরাষ্ট্রে হামলার আশঙ্কায় মধ্যপ্রাচ্যের আকাশসীমায় কেএলএম, লুফথানসা ও এয়ার ফ্রান্সের মতো বড় সংস্থাগুলো তাদের পরিষেবা স্থগিত করে। এতে ইসরাইল, দুবাই ও রিয়াদের মতো গুরুত্বপূর্ণ গন্তব্যের বিমান যোগাযোগ ব্যাহত হয়। কেএলএম এক বিবৃতিতে জানিয়েছে, বর্তমান নিরাপত্তা পরিস্থিতি এবং সম্ভাব্যতার উপর ভিত্তি করে সোমবার (২ ফেব্রুয়ারি) এবং মঙ্গলবার (৩ ফেব্রুয়ারি) তেল আবিবে তাদের ফ্লাইটগুলি একটি নির্দিষ্ট সময়সূচিতে সঙ্গে পুনরায় চালু করার সিদ্ধান্ত নিয়েছে। এর মধ্যে ১ থেকে ৬ ফেব্রুয়ারি পর্যন্ত দুবাইতেও একটি নির্দিষ্ট সূচিতে ফ্লাইট পরিচালনা করবে। এয়ার ফ্রান্স কেএলএম-এর ডাচ শাখা কেএলএম জানিয়েছে, তারা ইতিমধ্যেই রিয়াদ এবং দাম্মামের মতো অঞ্চলের অন্যান্য গন্তব্যে ফ্লাইট পুনরায় চালু করেছে। সম্প্রতি মার্কিন প্রেসিডেন্ট ডোনাল্ড ট্রাম্প ঘোষণা দিয়েছেন যে একটি শক্তিশালী মার্কিন রণতরির বহর ইরানের দিকে যাত্রা করেছে। এর আগে সামরিক অভিযানের সম্ভাবনা উড়িয়ে দেওয়া হলেও প্রেসিডেন্টের এই বার্তা উত্তেজনা আরও বাড়িয়ে দিয়েছে। বিডি প্রতিদিন\/কামাল","url":"https:\/\/www.bd-pratidin.com\/international-news\/2026\/02\/01\/1211996","date":1769958834000,"language":"bn","token_count":161,"source":"Bangladesh Pratidin"}
{"title":"বছরের শেষ ব্লকবাস্টার হতে চলেছে ‘অ্যাভাটার ৩’","body":"১৬ বছর পর ফের দর্শকদের মুগ্ধ করতে চলতি মাসে মুক্তি পেতে যাচ্ছে ‘অ্যাভাটার’ সিরিজের তৃতীয় সিনেমা। এবারও সিরিজটিতে থাকছে পরিবেশ ও প্রকৃতিকে কেন্দ্র করে ভিজ্যুয়ালের চমক। আশা করা হচ্ছে, ইতিহাসের অন্যতম সর্বোচ্চ আয় করা ফ্র্যাঞ্চাইজিগুলির মধ্যে একটির সাফল্যের ধারাবাহিকতা রক্ষা করবে। এ জেমস ক্যামেরনের পরিচালিত ‘অ্যাভাটার: ফায়ার অ্যান্ড অ্যাশ’ সিনেমাটি আগামী ১৭ ডিসেম্বর থেকে বিভিন্ন প্রেক্ষাগৃহে একযোগে মুক্তি পাবে। ২০০৯ সালে সিরিজের প্রথম সিনেমা ‘অ্যাভাটার’ বিশ্বব্যাপী ২ দশমিক ৯ বিলিয়ন ডলার আয় করে। ২০২২ সালে মুক্তি পায় সিরিজের দ্বিতীয় সিনেমা ‘দ্য ওয়ে অব ওয়াটার’। দ্য হলিউড রিপোর্টার-এর তথ্যমতে, এটি করোনা পরবর্তী সময়েও প্রায় ২ দশমিক ৩ বিলিয়ন ডলার আয় করে। চলতি সপ্তাহে নতুন সিনেমার প্রিমিয়ার শো হয়েছে হলিউড ও প্যারিসে। এবারের সিরিজে দর্শকরা দেখতে পাবেন নায়ক জ্যাক (স্যাম ওয়ার্থিংটন) এখন ‘টোরুক ম্যাকটো’, প্যান্ডোরার কিংবদন্তি যোদ্ধা। তার স্ত্রী নেটিরি (জো সালদানা)। তারা তাদের বড় ছেলে নেটেয়ামের মৃত্যুর শোক সামলে নেওয়ার চেষ্টা করছেন। তারা তাদের তিন সন্তান নিয়ে নতুন করে জীবন গড়ার চেষ্টা করছেন। যাদের মধ্যে রয়েছে কিরি, একজন দত্তক নেওয়া নাভি কিশোরী, যার চরিত্রে অভিনয় করেছেন সিগার্নি উইভার এবং আরেকজন মানব স্পাইডার (জ্যাক চ্যাম্পিয়ন), যাকে নেটিরি ছাড়া সবাই পরিবারের অংশ হিসেবে গণ্য করে। ক্যামেরন গত শুক্রবার (৫ ডিসেম্বর) প্যারিসে সংবাদ সম্মেলনে বলেন, দর্শকরা দেখবেন, সন্তানরা বড় হয়ে নিজেদের পরিচয় খুঁজছে। কারণ তাদের মা পুরোপুরি নাভি প্রজাতির। আর বাবা অন্য গ্রহ থেকে আসা। এই সংকর জীবন তাদের হাসি-আনন্দের সঙ্গে এক ঝাঁক চ্যালেঞ্জও নিয়ে আসে। ৭১ বছর বয়সী কানাডিয়ান পরিচালক আরও বলেন, আমরা মূলত শরণার্থী বা বাস্তুচ্যুত অভিবাসীদের পারিবারিক অবস্থাকে দেখানোর চেষ্টা করেছি। মানুষ এটি দেখে সহজেই বাস্তবতার সংযোগ স্থাপন করতে পারবে। ভ্রমণের পথে নায়করা মুখোমুখি হন মাংকওয়ান বা অ্যাশ পিপল-এর সঙ্গে। এটি একটি নাভি সম্প্রদায়, যার এলাকা আগ্নেয়গিরির অগ্ন্যুৎপাতে ধ্বংস হয়ে গেছে। এখন তারা জীবনধারণের জন্য লুটপাট করে। মাংকওয়ানদের নেতৃত্ব দেন ভ্যারাং। এই চরিত্রে অভিনয় করেছেন বিশ্বখ্যাত কৌতুক অভিনেতা চার্লি চ্যাপলিনের নাতনি উনা চ্যাপলিন। তিনি নাভির অন্ধকার দিক দেখান, যা আগে শুধুই কল্যাণময় ও প্রকৃতির সঙ্গে সম্পূর্ণ সামঞ্জস্যপূর্ণ হিসেবে চিত্রিত হয়েছিল। এর বিপরীতে মানুষ লুটপাটে আসক্ত এবং প্রকৃতির সম্পদ শোষণ করতে চাইছে। তিনি নাভি সম্প্রদায়ের অন্ধকার দিক দেখান। আগে তারা শুধুই শান্তিপ্রিয় ও প্রকৃতির সঙ্গে মিলেমিশে বসবাস করত। এবার তাদের আরও জটিল ও ভিন্ন দিক দেখা যাবে। মানুষের লুটপাটের লোভ আবারও প্রকৃতির সঙ্গে সংঘর্ষের গল্পে নতুন মোড় নিয়ে আসবে। প্যান্ডোরার বাসিন্দাদের ফের লড়তে হবে ‘স্কাই পিপল’ বা রিসোর্স ডেভেলপমেন্ট অ্যাডমিনিস্ট্রেশনের মানুষদের বিরুদ্ধে। তারা তুলকুন নামের সামুদ্রিক প্রাণী শিকার করতে চাইছে। লক্ষ্য তাদের মস্তিষ্ক থেকে ‘অ্যামরিটা’ সংগ্রহ। তুলকুন হল প্যান্ডোরা গ্রহের বিশাল ও বুদ্ধিমান সামুদ্রিক প্রাণী, যাদের মস্তিষ্ক থেকে ব্যবসায়িক দৃষ্টিকোণে মূল্যবান পদার্থ পাওয়া যায়। মূল ‘অ্যাভাটার’ গল্প ১৯৯৫ সালে ক্যামেরন নিজেই লিখেছিলেন। পরিচালকের মতে, সেটিতে পরিবেশ বিষয়ক বার্তা অনেক বেশি স্পষ্ট ছিল। বিডি প্রতিদিন\/কামাল","url":"https:\/\/www.bd-pratidin.com\/entertainment\/2025\/12\/08\/1189156","date":1765174786000,"language":"bn","token_count":422,"source":"Bangladesh Pratidin"}
{"title":"কিংবদন্তী সংগীতশিল্পী রুনা লায়লাকে নিয়ে উপন্যাস","body":"কিংবদন্তী সংগীতশিল্পী রুনা লায়লাকে নিয়ে উপন্যাস লিখেছেন কথাসাহিত্যিক আবদুল্লাহ আল মুক্তাদির। ‘মায়ার সিংহাসন’ নামে এ উপন্যাসের উপজীব্য বাংলাদেশের জন-সংস্কৃতিতে এ গায়িকার আবির্ভাব, সংগ্রাম ও বিবর্তন। কথাসাহিত্যিক মুক্তাদির জানান, আগামী ১৭ নভেম্বর প্রকাশিত হতে যাচ্ছে গীতি-উপন্যাস ‘মায়ার সিংহাসন’। বইটি প্রকাশ করছে চন্দ্রবিন্দু প্রকাশন। তিনি জানান, “যখনই রুনা লায়লার কণ্ঠে গান শুনি, মনে হয় আমি অন্য এক সময়ে পৌঁছে গেছি- যেখানে মানুষ ছিল কম, সুর ছিল বেশি। এই উপন্যাস আসলে সেই যাত্রারই গল্প।” উপন্যাসটির বিষয়ে রুনা লায়লা এক ভিডিও বার্তায় বলেছেন, “এই উপন্যাস আমাকে নিয়ে লিখেছে, আশা করি ভালো লাগবে। আপনারা পড়বেন।” বইটি সম্পর্কে চন্দ্রবিন্দু প্রকাশন সংবাদ বিজ্ঞপ্তিতে বলেছে, “‘মায়ার সিংহাসন’ শুধু একটি উপন্যাস নয়, এটি সুরের ভেতর দিয়ে মানুষের মনের যাত্রা। রুনা লায়লার গানে লুকিয়ে থাকা অনুভব, সময়ের আবেশ, প্রেম ও একাকিত্ব- সবকিছুর মধ্য দিয়ে এ উপন্যাস পাঠককে নিয়ে যাবে এক মায়াবী সুরলোকের ভেতর। লেখকের কলমে, শব্দ যেন সুরে রূপ নেয়, আর সুরের ভেতর থেকে জন্ম নেয় গল্প। গীতি-উপন্যাস হিসেবে ‘মায়ার সিংহাসন’ বাংলা সাহিত্যে নতুন সংযোজন দাবি করে বিজ্ঞপ্তিতে বলা হয়েছে, এটি পাঠকদের নতুন এক সাহিত্য পাঠের অভিজ্ঞতা উপহার দেবে। বইটি রুনা লায়লার কিংবদন্তি জীবন, সুর ও মায়ার স্মারক হয়ে উঠবে বলে আশা প্রকাশনা সংস্থাটির। বিডি-প্রতিদিন\/আব্দুল্লাহ","url":"https:\/\/www.bd-pratidin.com\/entertainment\/2025\/11\/02\/1174832","date":1762060312000,"language":"bn","token_count":185,"source":"Bangladesh Pratidin"}
{"title":"টিএসসিতে ‘আমার ভাষার চলচ্চিত্র’ উৎসব শুরু আজ","body":"ভাষা আন্দোলনের চেতনাকে সামনে রেখে ঢাকা বিশ্ববিদ্যালয়ের ছাত্র-শিক্ষক কেন্দ্র (টিএসসি)-তে আজ ৩ ফেব্রুয়ারি শুরু হচ্ছে ছয় দিনব্যাপী চলচ্চিত্র উৎসব ‘আমার ভাষার চলচ্চিত্র’। ঢাকা বিশ্ববিদ্যালয় চলচ্চিত্র সংসদের আয়োজনে প্রতিবছরের মতো এবারও ফেব্রুয়ারির শুরুতেই এ উৎসব আয়োজিত হচ্ছে। আগামী ৮ ফেব্রুয়ারি পর্যন্ত চলবে এ আয়োজন। উৎসবে এবার মোট ২৩টি চলচ্চিত্র প্রদর্শিত হবে। এর মধ্যে রয়েছে ২০টি পূর্ণদৈর্ঘ্য ও ৩টি স্বল্পদৈর্ঘ্য সিনেমা। আয়োজকদের ভাষ্য অনুযায়ী, ভাষা আন্দোলনের চেতনা, সামাজিক বাস্তবতা, রাজনৈতিক সংলাপ ও মানবিক গল্প- সবকিছুর সমন্বয়েই সাজানো হয়েছে এবারের প্রদর্শনী তালিকা। আজ সন্ধ্যা ৬টা ৩০ মিনিটে আহমেদ হাসান সানির পরিচালিত ‘এখানে রাজনৈতিক আলাপ জরুরি’ প্রদর্শনের মধ্য দিয়ে উৎসবের আনুষ্ঠানিক সূচনা হবে। সিনেমাটিতে একজন প্রবাসী বাংলাদেশির জীবনসংগ্রাম ও রাজনৈতিক দ্বন্দ্ব তুলে ধরা হয়েছে। নূর চরিত্রে অভিনয় করেছেন ইমতিয়াজ বর্ষণ। ৪ ফেব্রুয়ারি উৎসবের দ্বিতীয় দিনে চারটি চলচ্চিত্র প্রদর্শিত হবে। সকাল ১০টায় সুনীল বন্দ্যোপাধ্যায়ের সাহিত্য অবলম্বনে নির্মিত ‘দেয়া নেয়া’, দুপুর সাড়ে ১২টায় আলমগীর কবীরের ‘সূর্যকন্যা’, বিকেল ৩টা ৩০ মিনিটে শরাফ আহমেদ জীবনের ‘চক্কর ৩০২’ এবং সন্ধ্যা ৬টা ৩০ মিনিটে রায়হান রাফীর বহুল আলোচিত চলচ্চিত্র ‘তাণ্ডব’ দেখানো হবে। ৫ ফেব্রুয়ারি তৃতীয় দিনের সূচনা হবে সালাউদ্দিন পরিচালিত ‘রূপবান’ দিয়ে। এরপর পর্যায়ক্রমে প্রদর্শিত হবে সাদিক আহমেদের ‘দ্য লাস্ট ঠাকুর’, পিপলু আর খানের ‘জয়া আর শারমিন’ এবং মনিরুল হক পরিচালিত ‘ইউনিভার্সিটি অব চানখাঁরপুল’। ছাত্ররাজনীতি ও গণরুমের জীবন নিয়ে নির্মিত এই সিনেমাটি সম্প্রতি ২৪তম ঢাকা আন্তর্জাতিক চলচ্চিত্র উৎসবে বাংলাদেশ প্যানোরমা বিভাগে সেরা চলচ্চিত্রের পুরস্কার অর্জন করে। চতুর্থ দিনে দর্শকরা দেখতে পাবেন হারুনুর রশিদের ‘মেঘের অনেক রঙ’, বাংলা চলচ্চিত্রের ব্যবসাসফল ছবি ‘বেদের মেয়ে জোসনা’, মিঠু খানের ‘নীলচক্র’ ও কামার আহমাদ সাইমনের ‘অন্যদিন’। ৭ ফেব্রুয়ারি পঞ্চম দিনে প্রদর্শিত হবে তপন সিনহার ‘হারমোনিয়াম’, তারেক মাসুদের প্রামাণ্যচিত্র ‘মুক্তির গান’, সানী সানোয়ারের ‘এশা মার্ডার’ এবং গত বছর আলোচিত তানিম নূরের ‘উৎসব’। উৎসবের শেষ দিনে প্রদর্শিত হবে বেলাল আহমেদের ‘নয়নের আলো’ ও কাজী হায়াতের ‘ধর’। বিকেল সাড়ে তিনটায় দেখানো হবে তিনটি স্বল্পদৈর্ঘ্য চলচ্চিত্র- ‘মায়া: দ্য নেম উই কল’, ‘জন্ম থেকে জ্বলছি’ ও ‘ধ্যাৎ’। সমাপনী প্রদর্শনী হিসেবে থাকছে কলকাতার নির্মাতা জয়ব্রত দাশের ‘দ্য অ্যাকাডেমি অব ফাইন আর্টস’। বিডি-প্রতিদিন\/জামশেদ","url":"https:\/\/www.bd-pratidin.com\/entertainment\/2026\/02\/03\/1212680","date":1770110391000,"language":"bn","token_count":311,"source":"Bangladesh Pratidin"}
{"title":"নারী ও শিশু নির্যাতন প্রতিরোধে কুইক রেসপন্স টিমের কার্যক্রম চালু","body":"নারী ও শিশু নির্যাতন প্রতিরোধে কুইক রেসপন্স টিম (QRT) কার্যক্রম চালু হয়েছে। হটলাইন-১০৯ এ কল করলেই টিমের সদস্যরা দ্রুত ব্যবস্থা নিবে। এ ঘোষণা দেন মহিলা ও শিশুবিষয়ক উপদেষ্টা শারমীন এস মুরশিদ। শনিবার রাজধানীর ওসমানী স্মৃতি মিলনায়তনে কিউআরটি কার্যক্রমের উদ্বোধনী অনুষ্ঠানে এ কথা বলেন তিনি। উপদেষ্টা বলেন, ২৪ ঘণ্টার মধ্যে ভিকটিমের পাশে দাঁড়াতে এই টিম কাজ করবে। দেশের প্রতিটি গ্রাম, পাড়া-মহল্লায় এ কার্যক্রম পৌঁছানোর জন্য তার মন্ত্রণালয় কাজ করছে। নারী-শিশুর জন্য নিরাপদ এসময় বাংলাদেশ গড়তে তরুণদের পাহাড়াদারের ভূমিকা নেয়ার আহ্বান জানান উপদেষ্টা। একই অনুষ্ঠানে গণভোটে নারীদের অংশগ্রহণ নিশ্চিত করতে বিভিন্ন কর্মসূচি হাতে নেওয়ার কথা জানান তিনি। বিডি প্রতিদিন\/আরাফাত","url":"https:\/\/www.bd-pratidin.com\/national\/2026\/01\/17\/1205735","date":1768638641000,"language":"bn","token_count":97,"source":"Bangladesh Pratidin"}
{"title":"টি-টোয়েন্টি সিরিজে নতুন ছক্কার বিশ্বরেকর্ড","body":"আজ নিউজিল্যান্ডের বিপক্ষে সিরিজের শেষ টি-টোয়েন্টিতে ইশান কিষাণ ও সূর্যকুমার যাদব ঝড়ো ব্যাটিং করে ভারতকে নতুন ইতিহাস গড়তে সাহায্য করেছেন। থিরুভানান্থাপুরামে এই ম্যাচে ভারত ছক্কার নতুন বিশ্বরেকর্ড স্থাপন করেছে। কিষাণ এই ফরম্যাটে করেছেন নিজের প্রথম সেঞ্চুরি। ৪৩ বল খেলে তিনি ৬ চার ও ১০ ছয়ে ১০৩ রান করেছেন। সূর্যকুমার যোগ করেছেন ৩০ বল খেলে চারটি চার ও ছয়টি ছয় মেরে ৬৩ রান। তৃতীয় উইকেটে তারা ১৩৭ রানের জুটি গড়েছেন মাত্র ১০ ওভারের কিছু বেশি সময়ে। এই ইনিংসে ভারতের আরও সাতটি ছক্কা এসেছে। এ নিয়ে পাঁচ ম্যাচের সিরিজে ভারতের মোট ছক্কা দাঁড়িয়েছে ৬৯টি, যা একটি দ্বিপাক্ষিক সিরিজে বিশ্বের নতুন রেকর্ড। আগের রেকর্ড ছিল ২০২৩ সালে ওয়েস্ট ইন্ডিজের বিপক্ষে ইংল্যান্ডের ৬৪টি। বিশেষ করে এই ম্যাচে ভারতের ইনিংসে ২৩টি ছক্কা এসেছে, যা কোনো টেস্ট খেলার দেশের বিপক্ষে সর্বাধিক। ২০২৪ সালে ভারতের বিপক্ষেই দক্ষিণ আফ্রিকা ২৩ ছক্কা মেরেছিল। ভারত এই ম্যাচে ৫ উইকেটে ২৭১ রান সংগ্রহ করেছে। এটি টি-টোয়েন্টিতে কোনো টেস্ট খেলার দেশের বিপক্ষে পঞ্চম সর্বোচ্চ স্কোর। এই তালিকার শীর্ষে আছে গত বছরের দক্ষিণ আফ্রিকার বিপক্ষে ইংল্যান্ডের ৩০৪ রান। বিডি প্রতিদিন\/মুসা","url":"https:\/\/www.bd-pratidin.com\/sports\/2026\/01\/31\/1211606","date":1769877094000,"language":"bn","token_count":167,"source":"Bangladesh Pratidin"}
{"title":"তিন মাসের মাথায় ফের ‘শাটডাউনে’ মার্কিন সরকার","body":"মাত্র তিন মাসের ব্যবধানে দ্বিতীয় দফায় শাটডাউনে পড়েছে মার্কিন প্রেসিডেন্ট ডোনাল্ড ট্রাম্পের সরকার। এর আগে গত অক্টোবরে একবার শাটডাউনে পড়েছিল যুক্তরাষ্ট্র। তহবিল আইন প্রণয়ন সংক্রান্ত জটিলতার জেরে এই পরিস্থিতির সৃষ্টি হয়েছে। সংবাদমাধ্যমের প্রতিবেদন থেকে জানা গেছে, সরকারি খাতগুলোতে প্রস্তাবিত বরাদ্দ প্যাকেজ সময়মতো পাস না হওয়ায় শুরু হয়েছে এই জটিলতা। যুক্তরাষ্ট্রের রীতি অনুযায়ী, যেকোনও বিল দেশটির পার্লামেন্ট কংগ্রেসের নিম্ন ও উচ্চ— উভয়পক্ষে পাস হওয়ার পর তা প্রেসিডেন্টের দফতরে যায়। সেখানে প্রেসিডেন্ট স্বাক্ষর করার পর তা আইন হিসেবে কার্যকর হয়। আর্থিক বরাদ্দের বিলটি প্রেসিডেন্টের দফতরে পাঠানোর ডেডলাইন ছিল স্থানীয় সময় শনিবার রাত ১২টা পর্যন্ত। কিন্তু প্রতিবেদন অনুযায়ী, বিলটি সবে সিনেটে পাস হয়েছে, এখনও নিম্নকক্ষ হাউস অব রিপ্রেজেন্টেটিভস বা প্রতিনিধি পরিষদ পর্যন্ত পৌঁছাতেই পারেনি। এদিকে কয়েক দিন আগে যুক্তরাষ্ট্রের মিনোসেটা অঙ্গরাজ্যে অভিবাসনবিরোধী অভিযানে নিরাপত্তা বাহিনীর গুলিতে নিহত হন অ্যালেক্স প্রিটি নামের এক মার্কিন নাগরিক। এ ইস্যুতে ব্যাপক উত্তাপ চলছে দেশটির সরকারি দল রিপাবলিকান পার্টি এবং বিরোধী দলের মধ্যে। ২০২৫ সালের ২০ জানুয়ারি ক্ষমতা গ্রহণের পর থেকে দেশজুড়ে ব্যাপক মাত্রায় অবৈধ অভিবাসনবিরোধী অভিযান সংক্রান্ত একটি নির্বাহী আদেশে স্বাক্ষর করেন প্রেসিডেন্ট ট্রাম্প। তিনি আদেশে স্বাক্ষরের পর থেকে মার্কিন স্বরাষ্ট্র মন্ত্রণালয় বা হোমল্যান্ড সিকিউরিটির নেতৃত্বে যুক্তরাষ্ট্রের বিভিন্ন অঙ্গরাজ্যে শুরু হয় অভিযান। গত ডিসেম্বরের শেষ দিকে মার্কিন স্বরাষ্ট্র মন্ত্রণালয়ের বাজেট বিপুল পরিমাণে বৃদ্ধি সংক্রান্ত একটি নির্বাহী আদেশে স্বাক্ষর করেন ডোনাল্ড ট্রাম্প, যার ঘোর বিরোধিতা করছে বিরোধী দল ডেমোক্রেটিক পার্টি। যুক্তরাষ্ট্রের সিনেটে রিপাবলিকান পার্টি সংখ্যাগরিষ্ঠ হলেও নিম্নকক্ষ হাউস অব রিপ্রেজেন্টেটিভসে বিরোধী দল ডেমোক্র্যাট পার্টির এমপিদের সংখ্যা বেশি। বরাদ্দ বিলটি সিনেটে পাস হওয়ার পর এক প্রতিক্রিয়ায় সিনেটের বিরোধী দলীয় নেতা চাক শুমার বলেছেন, ট্রাম্প যদি স্বরাষ্ট্র মন্ত্রণালয়ের বর্ধিত বাজেট প্রত্যাহার না করেন— তাহলে হাউস অব রিপ্রেজেন্টেটিভসে এ বিল কীভাবে পাস হয়— তা তারা ‘দেখে নেবেন’। তবে যুক্তরাষ্ট্রের রাজনীতি বিশ্লেষকরা আশা করছেন, চলতি সপ্তাহের মধ্যেই এ ইস্যুতে সমঝোতায় পৌঁছাতে পারবেন রিপাবলিক ও ডেমোক্রেটিক পার্টির এমপিরা এবং আগামী সপ্তাহের মধ্যে বিলটি পাস হয়ে ‘শাটডাউন’ পরিস্থিতি কেটে যাবে। কোনও জটিলতার কারণে যুক্তরাষ্ট্রের সরকারি-বেসরকারি-স্বায়ত্বশাসিত বিভিন্ন খাতে যদি কেন্দ্রীয় সরকারের প্রতিশ্রুত বরাদ্দ আটকে যায়— তাহলে তাকে মার্কিন পরিভাষায় ‘শাটডাউন’ বলা হয়। যুক্তরাষ্ট্রের ইতিহাসে রিপোর্ট লেখা পর্যন্ত ১৮ বার এমন পরিস্থিতি দেখা দিয়েছে। সূত্র: বিবিসি, দ্য গার্ডিয়ান, আনাদোলু এজেন্সি বিডি প্রতিদিন\/একেএ","url":"https:\/\/www.bd-pratidin.com\/international-news\/2026\/01\/31\/1211402","date":1769848890000,"language":"bn","token_count":336,"source":"Bangladesh Pratidin"}
{"title":"সুবিধাবঞ্চিত শিশুদের সহায়তায় গাইলেন বাপ্পা মজুমদার ও কোনাল","body":"সুবিধাবঞ্চিত শিশুদের সহায়তায় তহবিল সংগ্রহের উদ্দেশ্যে ‘উৎস সন্ধ্যা ২০২৫’ এ গাইলেন সঙ্গীতশিল্পী বাপ্পা মজুমদার ও সোমনুর মনির কোনাল। রাজধানীর শাহবাগে শহীদ আবু সাঈদ আন্তর্জাতিক সম্মেলন কেন্দ্রে এই আয়োজন অনুষ্ঠিত হয়। অনুষ্ঠান বাপ্পার ‘বৃষ্টি পড়ে’ দিয়ে শুরু হয়ে ‘দিন বাড়ি যায়’, ‘পরী’, ‘বাজি’ ও ‘তোমাকেই বলে দেব’ গানগুলোর মাধ্যমে আগুন ছড়িয়ে দেয়। কোনাল পরিবেশন করেন ‘প্রিয়তমা’, ‘রাজকুমার’, ‘বসন্ত চলে যায়’, ‘ঘুম জড়ানো’ ও ‘সং অব বাংলাদেশ’। দু’জন মিলে প্রথমবারের মতো মঞ্চে যুগল পরিবেশন করেন ‘একটু যদি তাকাও তুমি’ ও ‘চোখের ভিতর স্বপ্ন’। উৎস বাংলাদেশের প্রতিষ্ঠাতা মাহবুবা আকতার মাহমুদ লীনা বলেন, “বত্রিশ বছর আগে মাত্র তিন শিশু নিয়ে যাত্রা শুরু করি। লক্ষ্য ছিল এমন বাংলাদেশ গড়ে তোলা, যেখানে প্রতিটি শিশু আনন্দময়, নিরাপদ ও সুস্থ পরিবেশে বেড়ে উঠবে।” উৎস আয়োজন থেকে সংগৃহীত অর্থ ব্যয় করা হবে সংস্থার দু’টি স্কুল এবং ঢাকার বিভিন্ন বস্তিতে অবস্থিত আটটি ‘আস্থা’ ডে-কেয়ার সেন্টারের ৫শ’র বেশি শিশু ও কিশোরদের সহায়তায়। অনুষ্ঠানের প্রধান সহযোগী ওয়ান বাংলাদেশ। অন্যান্য অংশীদার প্রতিষ্ঠানগুলোর মধ্যে রয়েছে এএমসি নিট কম্পোজিট, সেন্ট্রাল উইমেন্স বিশ্ববিদ্যালয়, গুলশান ইনার হুইল ক্লাব, ম্যাক লুব্রিকেন্ট, পোলার আইসক্রিম, শক্তি ফাউন্ডেশন, ঊর্মি গ্রæপ, বাংলাদেশ ফাইন্যান্স, ঢাকা ব্যাংক ও অন্যান্য প্রতিষ্ঠান। বিডি প্রতিদিন\/আশিক","url":"https:\/\/www.bd-pratidin.com\/entertainment\/2025\/11\/24\/1183524","date":1763968984000,"language":"bn","token_count":178,"source":"Bangladesh Pratidin"}
{"title":"পাকিস্তানের সিদ্ধান্তকে স্বাগত জানালেন পিসিবির সাবেক চেয়ারম্যান","body":"২০২৬ আইসিসি টি-টোয়েন্টি বিশ্বকাপে অংশ নেবে পাকিস্তান ক্রিকেট দল। তবে চিরপ্রতিদ্বন্দ্বী ভারতের বিপক্ষে গ্রুপ পর্বের নির্ধারিত ম্যাচটি বয়কট করার সিদ্ধান্ত নিয়েছে দেশটির সরকার। রবিবার পাকিস্তান সরকারের অফিসিয়াল এক্স হ্যান্ডলে দেওয়া এক বিবৃতিতে জানানো হয়,‘আইসিসি টি-টোয়েন্টি বিশ্বকাপ ২০২৬–এ অংশগ্রহণের জন্য পাকিস্তান ক্রিকেট দলকে সরকার অনুমোদন দিচ্ছে। তবে ১৫ ফেব্রুয়ারি ভারতের বিপক্ষে নির্ধারিত ম্যাচে পাকিস্তান ক্রিকেট দল অংশ নেবে না।’ পাকিস্তান সরকারের এই সিদ্ধান্তকে স্বাগত জানিয়েছেন পাকিস্তান ক্রিকেট বোর্ডের (পিসিবি) সাবেক চেয়ারম্যান নাজাম শেঠি। তিনি সরকারের ওই পোস্টটি শেয়ার করে টিক চিহ্ন দিয়ে নিজের ইতিবাচক অবস্থান প্রকাশ করেন। এদিকে টি-টোয়েন্টি বিশ্বকাপে অংশ নিতে আগামী ২ ফেব্রুয়ারি ভোরে কলম্বোর উদ্দেশে বিমানে উঠবেন পাকিস্তান দলের সদস্যরা। দলে রয়েছেন বাবর আজম ও সালমান আলী আগাহার নেতৃত্বাধীন স্কোয়াড। বিডি প্রতিদিন\/মুসা","url":"https:\/\/www.bd-pratidin.com\/sports\/2026\/02\/02\/1212155","date":1769974446000,"language":"bn","token_count":114,"source":"Bangladesh Pratidin"}
{"title":"মার্কিন উত্তেজনা এড়াতে তুরস্ক যাচ্ছেন ইরানের পররাষ্ট্রমন্ত্রী","body":"যুক্তরাষ্ট্রের সঙ্গে চলমান উত্তেজনার মধ্যেই তুরস্ক সফরে যাচ্ছেন ইরানের পররাষ্ট্রমন্ত্রী আব্বাস আরাগচি। সফরে তিনি দেশটির পররাষ্ট্রমন্ত্রী হাকান ফিদানের সঙ্গে ওয়াশিংটনের বিষয়ে আলোচনা করবেন বলে আশা করা যাচ্ছে। স্থানীয় সময় বৃহস্পতিবার (২৯ জানুয়ারি) তুরস্কের পররাষ্ট্র মন্ত্রণালয়ের একটি সূত্র সাংবাদিকদের জানিয়েছে, তুরস্ক প্রতিবেশী ইরানের উন্নয়ন ঘনিষ্ঠভাবে পর্যবেক্ষণ করছে এবং দেশটির নিরাপত্তা, শান্তি এবং স্থিতিশীলতা আঙ্কারার কাছে ‘অত্যন্ত গুরুত্বপূর্ণ’। সূত্রটি হাকান ফিদানের বরাত দিয়ে বলেন, বৈঠকে ইরানের ওপর যেকোনো সামরিক আক্রমণের বিরুদ্ধে তুরস্কের বিরোধিতা পুনর্ব্যক্ত করবেন বলে আশা করা যাচ্ছে। সেই সাথে তেহরানে হামলা চলে ‘বিশ্বব্যাপী ঝুঁকি তৈরি করবে’ বলেও মত দেন তারা। গত বুধবার কাতারভিত্তিক সংবাদমাধ্যম আলজাজিরাকে ফিদান বলেছেন, আবার যুদ্ধ শুরু করা ভুল। আমেরিকান বন্ধুদের প্রতি পরামর্শ, ইরানের ওপর একের এক নিষেধাজ্ঞা প্রত্যাহার করুন। সূত্রটি জানিয়েছে, প্রয়োজনে তুরস্ক সহায়তাকারী ভূমিকা পালন করতে প্রস্তুত। এদিকে ইরানের পররাষ্ট্র মন্ত্রণালয়ের মুখপাত্র ইসমাইল বাকাইও আরাঘচির সফরের বিষয়টি নিশ্চিত করেছেন। এক্সে দেওয়া এক পোস্টে তিনি লেখেন, ইরান প্রতিবেশীসুলভ আচরণ এবং সাধারণ স্বার্থের নীতির ভিত্তিতে তার প্রতিবেশীদের সাথে সম্পর্ক ক্রমাগত জোরদার করতে দৃঢ়প্রতিজ্ঞ। তুরস্কের রাষ্ট্রীয় সংবাদমাধ্যম আনাদোলু এজেন্সি জানিয়েছে, বৃহস্পতিবারের শুরুতে ফিদান এবং আঙ্কারায় নিযুক্ত মার্কিন রাষ্ট্রদূত টম ব্যারাক মার্কিন-ইরান উত্তেজনা কমানোর প্রচেষ্টা নিয়ে আলোচনা করেছেন। তুরস্কের রাষ্ট্রপতি রিসেপ তাইয়্যেপ এরদোগানও অচলাবস্থা কমানোর লক্ষ্যে একটি কূটনৈতিক উদ্যোগের প্রস্তাব করেছেন। মিডল ইস্ট আই জানিয়েছে, এই সপ্তাহের শুরুতে ট্রাম্প এবং ইরানের প্রেসিডেন্ট মাসুদ পেজেশকিয়ানের সাথে পৃথক ফোন কলের সময়, এরদোগান নেতাদের মধ্যে একটি ত্রিপক্ষীয় টেলিকনফারেন্স আয়োজনের প্রস্তাব দিয়েছেন। প্রতিবেদন অনুসারে, ট্রাম্প এই ধারণায় আগ্রহ প্রকাশ করেছেন, যদিও পেজেশকিয়ান এখনও প্রকাশ্যে কোনও প্রতিক্রিয়া জানাননি। ইরানের বিরুদ্ধে সামরিক পদক্ষেপের বিরুদ্ধে উরকির বিরোধিতা আংশিকভাবে আঞ্চলিক অস্থিতিশীলতা এবং নতুন শরণার্থী প্রবাহের ঝুঁকির কারণে। তুরস্কের সঙ্গে ইরানের প্রায় ৫৩৫ কিলোমিটার (৩৩২ মাইল) সীমান্ত রয়েছে এবং ইতিমধ্যেই বিশ্বের বৃহত্তম শরণার্থী জনসংখ্যা রয়েছে। যার মধ্যে ২০ রাখের বেশি নিবন্ধিত সিরিয়ান রয়েছে। অনিবন্ধিত অভিবাসীর সংখ্যা আরও বেশি বলে মনে করা হচ্ছে। তুর্কি কর্মকর্তারা বারবার সতর্ক করে দিয়েছেন, এই অঞ্চলে আরও সংঘাত অভিবাসনের চাপকে আরও বাড়িয়ে তুলতে পারে এবং দেশটির পূর্ব সীমান্তে নিরাপত্তাকে ক্ষতিগ্রস্ত করতে পারে। বিডি প্রতিদিন\/কামাল","url":"https:\/\/www.bd-pratidin.com\/international-news\/2026\/01\/30\/1211051","date":1769767186000,"language":"bn","token_count":310,"source":"Bangladesh Pratidin"}
{"title":"রোহিঙ্গা সংকটের একমাত্র টেকসই সমাধান প্রত্যাবাসন : প্রধান উপদেষ্টা","body":"প্রধান উপদেষ্টা অধ্যাপক মুহাম্মদ ইউনূস বলেছেন, বাংলাদেশে আশ্রয় নেয়া দশ লাখেরও বেশি রোহিঙ্গা শরণার্থীর নিজ দেশ মিয়ানমারের রাখাইন রাজ্যে প্রত্যাবাসনই রোহিঙ্গা সংকটের একমাত্র বাস্তব ও টেকসই সমাধান। তিনি রোহিঙ্গাদের নিরাপদ প্রত্যাবাসন নিশ্চিত করতে জাতিসংঘের শরণার্থী সংস্থা ইউএনএইচসিআরকে সক্রিয় ভূমিকা অব্যাহত রাখার আহ্বান জানান। বুধবার রাতে ঢাকায় রাষ্ট্রীয় অতিথি ভবন যমুনায় ইউএনএইচসিআরের নবনিযুক্ত কান্ট্রি রিপ্রেজেন্টেটিভ ইভো ফ্রেইজেন তাঁর সঙ্গে সৌজন্য সাক্ষাৎ করতে গেলে প্রধান উপদেষ্টা এসব কথা বলেন। সাক্ষাতে ইউএনএইচসিআরের প্রতিনিধি কক্সবাজারের রোহিঙ্গা শিবিরগুলোতে সহায়তা কার্যক্রমে ‘নাটকীয়ভাবে অর্থায়ন কমে যাওয়ার’ বিষয়টি তুলে ধরেন। পাশাপাশি শিবিরগুলোতে স্বনির্ভরতা ও জীবিকাভিত্তিক সুযোগ বাড়ানোর প্রয়োজনীয়তার ওপরও জোর দেন তিনি। অধ্যাপক ইউনূস বলেন, অন্তর্বর্তী সরকার গত এক বছরে একাধিক উচ্চপর্যায়ের কর্মসূচি আয়োজন করলেও রোহিঙ্গা সংকট এখনও প্রত্যাশিত আন্তর্জাতিক মনোযোগ পাচ্ছে না। তিনি বলেন, গতবছর রমজান মাসে জাতিসংঘ মহাসচিবের শরণার্থী শিবির পরিদর্শন আন্তর্জাতিক অঙ্গনে বিষয়টি তুলে ধরতে সহায়ক হলেও আরও মনোযোগ প্রয়োজন। প্রধান উপদেষ্টা বলেন, দীর্ঘদিন ধরে রোহিঙ্গাদের শিবিরে অবস্থান কোনো সমাধান হতে পারে না। এতে স্থানীয় জনগোষ্ঠীর সঙ্গে ইতোমধ্যে নানা ধরনের উত্তেজনা তৈরি হয়েছে। তাই প্রত্যাবাসন নিশ্চিত করতে নতুন করে আন্তর্জাতিক উদ্যোগ জোরদার করা জরুরি। প্রধান উপদেষ্টা বলেন, ‘সমস্যার শুরু মিয়ানমারে, সমাধানও সেখান থেকেই আসতে হবে। শিবিরে প্রযুক্তি-সুবিধা পাওয়া এক হতাশ ও ক্ষুব্ধ তরুণ প্রজন্ম বড় হয়ে উঠছে-এটি কারও জন্যই ভালো খবর নয়। আমাদের দায়িত্ব হলো তাদের শান্তি ও মর্যাদার সঙ্গে নিজ দেশে ফেরত পাঠানো।’ বৈঠকে ভাসানচরের রোহিঙ্গা পরিস্থিতি, আসন্ন জাতীয় নির্বাচন ও গণভোট এবং দেশের গণতান্ত্রিক উত্তরণ নিয়েও আলোচনা হয়। অধ্যাপক ইউনূস জানান, ভাসানচর থেকে অনেক শরণার্থী আশ্রয়কেন্দ্র ছেড়ে মূল ভূখণ্ডে ছড়িয়ে পড়ছেন, যা দেশের জন্য নতুন চ্যালেঞ্জ তৈরি করছে। ইভো ফ্রেইজেন বলেন, সদ্য নিয়োগপ্রাপ্ত ইউএনএইচসিআর প্রধান বারহাম সালিহ শিগগিরই বাংলাদেশ সফরের আগ্রহ প্রকাশ করেছেন এবং তার রোহিঙ্গা শিবির পরিদর্শনের সম্ভাবনা রয়েছে। তিনি জানান, তাঁর পূর্বসূরি ফিলিপ্পো গ্র্যান্ডি ২০১৭ সাল থেকে একাধিকবার শিবির পরিদর্শন করেছেন। প্রধান উপদেষ্টা বলেন, বাংলাদেশ অবাধ, সুষ্ঠু ও উৎসবমুখর নির্বাচন আয়োজনের জন্য পুরোপুরি প্রস্তুত। তিনি বলেন, ‘নির্বাচন আয়োজনের ক্ষেত্রে আমরা একটি নতুন মানদণ্ড স্থাপন করতে চাই। বিশ্বাসযোগ্য ও সুশৃঙ্খল নির্বাচন নিশ্চিত করাই আমাদের সব প্রচেষ্টার লক্ষ্য। প্রথমবার ভোট দেওয়া ও নতুন ভোটারদের জন্য আমরা নির্বাচন প্রক্রিয়াকে আনন্দময় ও অন্তর্ভুক্তিমূলক করতে চাই।’ বৈঠকে এসডিজি সমন্বয়ক ও সিনিয়র সচিব লামিয়া মোরশেদ উপস্থিত ছিলেন। বিডি-প্রতিদিন\/বাজিত","url":"https:\/\/www.bd-pratidin.com\/national\/2026\/01\/29\/1210653","date":1769679446000,"language":"bn","token_count":341,"source":"Bangladesh Pratidin"}
{"title":"তেল খাতে ১৪০ কোটি ডলারের বিনিয়োগের পূর্বাভাস ভেনেজুয়েলার","body":"ভেনেজুয়েলার অন্তর্বর্তী প্রেসিডেন্ট ডেলসি রদ্রিগেজ জানিয়েছেন, বিদেশি বিনিয়োগ আকর্ষণের লক্ষ্যে তেল খাতে পরিকল্পিত সংস্কারের মাধ্যমে ২০২৬ সালে দেশটি ১৪০ কোটি ডলারের বিনিয়োগ পেতে যাচ্ছে। এটি ২০২৫ সালের তুলনায় ৫৫ শতাংশ বেশি। সোমবার দ্রিগেজ বলেন, জ্বালানি খাতে রাষ্ট্রীয় কঠোর নিয়ন্ত্রণের কয়েক দশকের অবসান ঘটাতে একটি বিল সংসদে গৃহীত হলে ২০২৫ সালের তুলনায় তেল খাতে বিনিয়োগ ৫৫ শতাংশ বৃদ্ধি পাবে। তিনি দাবি করেন, ‘গত বছর বিনিয়োগ প্রায় ৯০ কোটি ডলারে পৌঁছেছিল এবং চলতি বছরের জন্য ১৪০ কোটি ডলারের বিনিয়োগ চুক্তি স্বাক্ষরিত হয়েছে।’ গত ৩ জানুয়ারি যুক্তরাষ্ট্রের বিশেষ বাহিনীর অভিযানে নিকোলাস মাদুরো ক্ষমতাচ্যুত হওয়ার পর রদ্রিগেজ তার স্থলাভিষিক্ত হন। তেল খাতকে বেসরকারি বিনিয়োগের জন্য উন্মুক্ত করার পরিকল্পনা নিয়ে আয়োজিত জনপরামর্শ সভায় ব্যবসায়ী মহলের উদ্দেশে বক্তব্য দিচ্ছিলেন রদ্রিগেজ। তিনি বলেন, ‘পৃথিবীর সবচেয়ে বড় (প্রমাণিত) তেল মজুদের দেশ থেকে আমাদের উৎপাদনের দিক থেকেও এক বিশাল শক্তিতে পরিণত হতে হবে।’ অন্তর্বর্তী এই নেতা ভেনেজুয়েলার সমৃদ্ধ অপরিশোধিত তেলক্ষেত্রে যুক্তরাষ্ট্রের তেল কোম্পানিগুলোকে প্রবেশাধিকার দেওয়ার জন্য প্রেসিডেন্ট ডোনাল্ড ট্রাম্পের চাপের মুখে রয়েছেন। ট্রাম্প তার সাবেক বস মাদুরোর পরিবর্তে রদ্রিগেজকে ক্ষমতায় বসতে সমর্থন দেন। শর্ত ছিল, তিনি ট্রাম্পের এজেন্ডা বাস্তবায়ন করবেন। দীর্ঘদিনের অব্যবস্থাপনা ও দুর্নীতির কারণে ভেনেজুয়েলার তেল উৎপাদন ২০০০-এর দশকের শুরুতে দৈনিক ৩০ লাখ ব্যারেলের বেশি সর্বোচ্চ অবস্থান থেকে নেমে আসে ২০২০ সালে ইতিহাসের সর্বনিম্ন দৈনিক ৩ লাখ ৫০ হাজার ব্যারেলে। এরপর থেকে উৎপাদন আবার বেড়ে বর্তমানে দৈনিক প্রায় ১২ লাখ ব্যারেলে দাঁড়িয়েছে। বর্তমানে জাতীয় পরিষদে থাকা হাইড্রোকার্বন বিল অনুযায়ী, ভেনেজুয়েলায় অবস্থিত বেসরকারি কোম্পানিগুলো রাষ্ট্রীয় তেল কোম্পানি পিডিভিএসএর সঙ্গে যৌথ উদ্যোগে না গিয়েও তেল উত্তোলন করতে পারবে। এতদিন পিডিভিএসএ যৌথ উদ্যোগে সংখ্যাগরিষ্ঠ মালিকানা দাবি করত। আইনপ্রণেতারা গত সপ্তাহে প্রথম পাঠে বিলটি অনুমোদন করেছেন এবং আগামী কয়েক দিনের মধ্যেই এটি চূড়ান্তভাবে গৃহীত হওয়ার কথা রয়েছে। বিডি-প্রতিদিন\/বাজিত","url":"https:\/\/www.bd-pratidin.com\/international-news\/2026\/01\/27\/1209905","date":1769510881000,"language":"bn","token_count":266,"source":"Bangladesh Pratidin"}
{"title":"সরকারি চাকুরেরা কোনো পক্ষ নিতে পারবেন না","body":"আগামী ১২ ফেব্রুয়ারি অনুষ্ঠেয় জাতীয় সংসদ নির্বাচনের সঙ্গে গণভোটে সরকারি কোনো কর্মকর্তা-কর্মচারী কোনো পক্ষ নিতে পারবেন না। তাঁরা যদি ‘হ্যাঁ’ অথবা ‘না’-এর পক্ষে প্রচার চালান সেটি হবে দণ্ডনীয় অপরাধ। গতকাল মঙ্গলবার দুজন নির্বাচন কমিশনার গণপ্রতিনিধিত্ব আদেশ-১৯৭২ এবং গণভোট অধ্যাদেশের সংশ্লিষ্ট অনুচ্ছেদ ও ধারা উল্লেখ করে জানিয়েছেন, শুধু ভোট গ্রহণের সঙ্গে সংশ্লিষ্ট ব্যক্তিরাই নন, তাঁরা ছাড়াও যেসব সরকারি কর্মকর্তা-কর্মচারী গণভোটকে প্রভাবিত করার চেষ্টা করবেন তাঁদের দণ্ডনীয় অপরাধে দোষী সাব্যস্ত হতে হবে। সরকারি চাকুরেরা কোনো পক্ষ নিতে পারবেন নানির্বাচন কমিশনার আব্দুর রহমানেল মাছউদ গতকাল সন্ধ্যায় বলেন, ‘আইন অনুসারে আমি জোর দিয়ে বলছি, গণভোটের প্রচারে কী কী প্রস্তাব রয়েছে সেসব উল্লেখ করাতে কোনো সমস্যা নেই। খোদ নির্বাচন কমিশনও এটা করছে। কিভাবে কী ধরনের ব্যালটে ভোট দিতে হবে—এগুলো নির্বাচন কমিশন প্রচার করছে। গণভোট সম্পর্কে অ্যাওয়ারনেস বিল্ডিংয়ের জন্য এটা করা হচ্ছে। কিন্তু রিটার্নিং, সহকারী রিটার্নিং অফিসার, প্রিজাইডিং ও পোলিং অফিসাররা তো বটেই, কোনো সরকারি কর্মকর্তা-কর্মচারীরা ‘হ্যাঁ’ পক্ষে দেন বা বিপক্ষে ‘না’ ভোট দেন এটা বলতে পারবেন না। এটা একেবারেই নিষেধ। তিনি বলেন, “আপনারা হয়তো প্রশ্ন করবেন, উপদেষ্টা মহোদয়রা তো ‘হ্যাঁ’ ভোটের পক্ষে প্রচার করছেন। আমি বলব, উপদেষ্টা মহোদয়রা সরকারি চাকুরে নন। তাঁরা পাবলিক সার্ভেন্ট। গভর্নমেন্ট সার্ভেন্ট বা প্রজাতন্ত্রের কর্মচারী নন। কাজেই উপদেষ্টারা গণভোটে ‘হ্যাঁ’-এর পক্ষে বলতে পারবেন। উনারা নিজেরাই জাতির জন্য অনেক টাকা-পয়সা খরচ করে এ বিষয়ে একটা উদ্যোগ নিয়েছেন। সে কারণে উপদেষ্টাদের ‘হ্যাঁ’ ভোটের পক্ষে প্রচার চালাবেন—এটাই বাস্তবতা। কিন্তু সরকারি কর্মকর্তা-কর্মচারীরা তা পারবেন না। শুধু না পারার বিষয় না, গণভোটের হ্যাঁ-না-এর পক্ষে বা বিপক্ষে বলাটা তাঁদের জন্য দণ্ডনীয় অপরাধ।” এই বিষয়ে কি নির্বাচন কমিশন থেকে কোনো নির্দেশনা জারি করা হয়েছে—এ প্রশ্নে আব্দুর রহমানেল মাছউদ বলেন, ‘একটু আগেই আমরা (নির্বাচন কমিশন) আলাপ-আলোচনা করেছি। পরিপত্র জারি করতেও পারি। তবে নানাভাবে সংশ্লিষ্ট ব্যক্তিদের জানিয়ে দিচ্ছি। কয়েক দিন আগে আমি চট্টগ্রামে গিয়েছিলাম। সেখানকার জেলা প্রশাসককে আইনের বিষয়টি জানিয়েছি। আপনাদের (গণমাধ্যম) এসব কথা বলার উদ্দেশ্য হচ্ছে, আপনারাও এ বিষয়ে বিধি-নিষেধগুলো প্রচার করেন। আমরা পরিপত্র জারি না করলেও এই আইন তো বলবৎ রয়েছে।’ তিনি আরো বলেন, ‘গণপ্রতিনিধিত্ব আদেশ-১৯৭২ (আরপিও) এর ৮৬ অনুচ্ছেদে এবং গণভোট অধ্যাদেশের (অপরাধ, দণ্ড ও বিচার পদ্ধতি) ২১ ধারায় এ বিষয়ে স্পষ্টভাবে বলা আছে যে, সরকারি কর্মকর্তা-কর্মচারীরা যদি নির্বাচনের ফল প্রভাবিত করার চেষ্টা করেন তাহলে এটা শুধু অপরাধই নয়, দণ্ডনীয় অপরাধ।’ উল্লেখ্য, গণপ্রতিনিধিত্ব আদেশ-১৯৭২ (আরপিও) এর ৮৬ অনুচ্ছেদে বলা আছে, ‘যদি প্রজাতন্ত্রের কর্মে নিয়োজিত কোনো ব্যক্তি কোনোভাবে নির্বাচনের ফলাফলকে প্রভাবিত করিবার উদ্দেশে তাঁর সরকারি পদমর্যাদার অপব্যবহার করেন, তাহা হইলে তিনি (অনধিক পাঁচ বৎসর এবং অন্যূন এক বৎসরের কারাদণ্ড এবং অর্থদণ্ডে দণ্ডিত) দণ্ডনীয় কোনো অপরাধে দোষী সাব্যস্ত হইবেন।’ আর গণভোট অধ্যাদেশের (অপরাধ, দণ্ড ও বিচার পদ্ধতি) ২১ ধরায় বলা হয়েছে, ‘ত্রয়োদশ জাতীয় সংসদ নির্বাচনে গণপ্রতিনিধিত্ব আদেশ, ১৯৭২ ও সংশ্লিষ্ট বিধিবিধান মোতাবেক যেসব কার্য অপরাধ ও নির্বাচনী আচরণবিধির লঙ্ঘন হিসেবে গণ্য, একই ধরনের কার্য গণভোটের ক্ষেত্রেও যতদূর প্রযোজ্য, অপরাধ ও আচরণবিধির লঙ্ঘন বলে গণ্য হইবে, এবং এরূপ ক্ষেত্রে গণপ্রতিনিধিত্ব আদেশ, ১৯৭২ ও সংশ্লিষ্ট বিধিবিধান প্রয়োগ করিয়া এখতিয়ার সম্পন্ন কর্তৃপক্ষ কর্তৃক উক্ত অপরাধের বিচার এবং আচরণবিধি লঙ্ঘনের বিরুদ্ধে উপযুক্ত ব্যবস্থা গ্রহণ করা যাইবে।’ আরেকজন নির্বাচন কমিশনার আনোয়ারুল ইসলাম সরকার গতকাল নির্বাচন ভবনে তাঁর কার্যালয়ে সাংবাদিকদের সঙ্গে আলাপকালে এক প্রশ্নের জবাবে বলেন, নির্বাচনী দায়িত্ব পালন করা কর্মকর্তারা গণভোটের প্রচার করতে পারবেন। তবে তাঁরা ‘হ্যাঁ’-‘না’ এর পক্ষে কিংবা বিপক্ষে প্রচার করতে পারবেন না। গণভোটের বিষয়ে কমিশনের অবস্থান কী—এমন প্রশ্নে মো. আনোয়ারুল ইসলাম সরকার বলেন, ‘আমাদের বক্তব্য হচ্ছে, গণভোটের জন্য আমরা ভোটারদের ভোট দিতে উদ্বুদ্ধ করছি। নির্বাচনী কাজের দায়িত্বে যাঁরা থাকবেন, তাঁরা আইনগতভাবে এ বিষয়ে কোনো পক্ষে কাজ করবেন না। নির্বাচনী দায়িত্বে রিটার্নিং অফিসার, সহকারী রিটার্নিং অফিসার এবং অন্যান্য যাঁরা নির্বাচনী দায়িত্ব পালন করবেন তাঁরা গণভোটের প্রচার করতে পারবেন, কিন্তু পক্ষে-বিপক্ষে প্রচার চালানো যাবে না। রিটার্নিং অফিসার যখনই তিনি হয়েছেন, তখনই তিনি কোনো পক্ষের লোক না। কোনো রিটার্নিং অফিসার, সহকারী রিটার্নিং অফিসার গণভোটের কোনো পক্ষে প্রচার চালাচ্ছেন না বলেই জানি।’ সরকার এবং সরকারের বিভিন্ন প্রতিষ্ঠানের কর্মকর্তারা গণভোটের ‘হ্যাঁ’-এর পক্ষে অবস্থানে প্রচারণা করছেন। এটা কতটা আইনসংগত—এ প্রশ্নে এই নির্বাচন কমিশনার বলেন, ‘এ বিষয়ে আমি মন্তব্য করতে চাচ্ছি না। তবে কমিশন একটি সাংবিধানিক প্রতিষ্ঠান হিসেবে সম্পূর্ণ স্বাধীনভাবে কাজ করছে।’ এদিকে নির্বাচন কমিশনের এই অবস্থানের বিপরীতে বিভিন্ন সরকারি প্রতিষ্ঠান সরকারি কর্মকর্তা-কর্মচারীদের দিয়ে গণভোটে ‘হ্যাঁ’-এর পক্ষে প্রচার-প্রচারণা চলমান। সরকারি ভবনগুলোতে শোভা পাচ্ছে ‘হ্যাঁ’-এর পক্ষে বিলবোর্ড, ব্যানার ফেস্টুন। উপদেষ্টা পরিষদের পক্ষে এমন দাবিও রয়েছে যে, গণভোটে ‘হ্যাঁ’-এর পক্ষে প্রচার চালাতে সরকারি কর্মকর্তাদের সামনে কোনো আইনগত বাধা নেই। বিদ্যমান সংবিধান, আরপিও, জুলাই জাতীয় সনদ বাস্তবায়ন আদেশ ২০২৫ কিংবা এই গণভোট সংক্রান্ত অধ্যাদেশের কোথাও বলা নেই যে প্রজাতন্ত্রের কর্মচারীরা ইতিবাচক পরিবর্তনের পক্ষে কথা বলতে পারবেন না। প্রচারণায় আইনগত বাধা আছে এমন কোনো রেফারেন্স কেউ দেখাতে পারবে না। ১৯৭২ থেকে ২০২৪ পর্যন্ত পৃথিবীর বিভিন্ন দেশে ৪৮টি গণভোট হয়েছে, তার বেশির ভাগ ক্ষেত্রে সরকার গণভোটে ‘হ্যাঁ’ ভোটের পক্ষে প্রচারণা চালিয়েছে। সুতরাং আন্তর্জাতিকভাবে এটা গ্রহণযোগ্য ব্যবস্থা, নৈতিকভাবে এটা আমাদের কর্তব্য ও দায়িত্ব। যারা এ বিষয়ে বাধা আছে বলে প্রচার করছে, তারা ভিন্ন উদ্দেশ্য নিয়ে বিভ্রান্তি ছড়াচ্ছে। গত ২৪ জানুয়ারি প্রধান উপদেষ্টার বিশেষ সহকারী এবং গণভোট বিষয়ক প্রচার কার্যক্রমের মুখ্য সমন্বয়ক অধ্যাপক আলী রীয়াজ সিলেটের বিভাগীয় মতবিনিময়সভায় এসব কথা বলেন। বিশেষজ্ঞ বক্তব্য : এ বিষয়ে সংবিধান বিশেষজ্ঞ ও সুপ্রীম কোর্টের জ্যেষ্ঠ আইনজীবী ড. শাহদীন মালিক গতকাল এ প্রতিবেদককে বলেন, বিদ্যমান আইন অনসুারে অন্তর্বর্তী সরকারের উপদেষ্টারও গণভোটে ‘হ্যা’ এর পক্ষে প্রচার চালাতে পারেন বলে মনে হয় না। কারণ তারাও তো প্রজাতন্ত্রের বাইরের কেউ না। সরকারি কর্মকর্তা কর্মচারির জন্য যে বিধি-নিষেধ প্রযোজ্য, মন্ত্রী, উপমন্ত্রী পর্যায়ের উপদেষ্টাদের জন্যও একই বিধান প্রয়োজ্য। গণভোটে ‘হ্যাঁ’ ভোটের পক্ষে তাঁরা যে প্রচার চালাচ্ছেন, সরকারি প্রতিষ্ঠান ও সরকারি কর্মকর্তা- কর্মচারিদের দিয়ে ‘হ্যাঁ’ ভোটের পক্ষে যেভাবে প্রচার চলছে তা সংশ্লিষ্ট আইনের সঙ্গে সাংঘর্ষিক। নির্বাচন বিশেষজ্ঞ ও নির্বাচন ব্যবস্থা সংস্কার কমিশনের অন্যতম সদস্য বেগম জেসমিন টুলি বলেন, ‘আমি আগেই বলেছিলাম, গণভোটের আইন করতে হলে, এর পক্ষে কিভাবে প্রচার চালাতে হবে, না হবে, সেটি আইনেই স্পষ্ট করে দিতে হতো। কিন্তু তা না করে এটি সংসদ নির্বাচনের আইনের সঙ্গে এক করে দেওয়া হয়েছে। এই অবস্থায় বিদ্যমান আইন অনুসারে কোনো সরকারি কর্মকর্তা-কর্মচারী গণভোটের কোনো পক্ষেই প্রচার চালাতে পারবেন না। নির্বাচন কমিশনের উচিত ছিল আইনের এই বাধ্যবাধকতা আগেই সবাইকে জানিয়ে দেওয়া। চারটি বিষয়ে গণভোট, এক উত্তর ‘হ্যাঁ’ বা ‘না’ : গণভোট অনুষ্ঠিত হবে চারটি বিষয়ে। এই চারটি বিষয়ের ওপর একটিমাত্র প্রশ্নে ‘হ্যাঁ’ বা ‘না’ ভোট দিয়ে জনগণকে মতামত জানাতে হবে। বিষয়গুলো হচ্ছে—ক. নির্বাচনের সময়ে তত্ত্বাবধায়ক সরকার, নির্বাচন কমিশন এবং অন্যান্য সাংবিধানিক প্রতিষ্ঠান জুলাই সনদে বর্ণিত প্রক্রিয়ার আলোকে গঠন করা হবে। খ. আগামী সংসদ হবে দুই কক্ষবিশিষ্ট। জাতীয় সংসদ নির্বাচনে দলগুলোর প্রাপ্ত ভোটের অনুপাতে ১০০ সদস্যবিশিষ্ট একটি উচ্চকক্ষ গঠিত হবে এবং সংবিধান সংশোধন করতে হলে উচ্চকক্ষের সংখ্যাগরিষ্ঠ সদস্যের অনুমোদন দরকার হবে। গ. সংসদে নারী প্রতিনিধি বৃদ্ধি, বিরোধী দল থেকে ডেপুটি স্পিকার ও সংসদীয় কমিটির সভাপতি নির্বাচন, প্রধানমন্ত্রীর মেয়াদ সীমিতকরণ, রাষ্ট্রপতির ক্ষমতা বৃদ্ধি, মৌলিক অধিকার সম্প্রসারণ, বিচার বিভাগের স্বাধীনতা ও স্থানীয় সরকারসহ বিভিন্ন বিষয়ে যে ৩০টি প্রস্তাবে জুলাই জাতীয় সনদে রাজনৈতিক দলগুলোর ঐকমত্য হয়েছে, সেগুলো বাস্তবায়নে আগামী নির্বাচনে বিজয়ী দলগুলো বাধ্য থাকবে। ঘ. জুলাই সনদে বর্ণিত অন্যান্য সংস্কার রাজনৈতিক দলগুলোর প্রতিশ্রুতি অনুসারে বাস্তবায়ন করা হবে। গণভোটের দিন এই চারটি বিষয়ের ওপর একটিমাত্র প্রশ্নে গোপন ব্যালটের মাধ্যমে ‘হ্যাঁ’ বা ‘না’ ভোট দিয়ে মতামত জানাতে হবে। সূত্র : কালের কণ্ঠ।","url":"https:\/\/www.bd-pratidin.com\/national\/2026\/01\/28\/1210189","date":1769576229000,"language":"bn","token_count":1098,"source":"Bangladesh Pratidin"}
{"title":"মুস্তাফিজকে বাদ দেওয়া নিয়ে মুখ খুলল আইসিসি","body":"ভারতের হিন্দু উগ্রবাদীদের হুমকির কারণে আইপিএল থেকে মুস্তাফিজুর রহমানকে বাদ দেওয়ার ঘটনাকে ‘বিচ্ছিন্ন’ হিসেবে ঘোষণা করেছে আইসিসি। এরপর বাংলাদেশ ক্রিকেট বোর্ড (বিসিবি) যখন বিশ্বকাপের ম্যাচ শ্রীলঙ্কায় স্থানান্তরের আবেদন করে, আইসিসি তা প্রত্যাখ্যান করেছে। বুধবার বিশ্ব ক্রিকেটের সর্বোচ্চ নিয়ন্ত্রক সংস্থা এই সিদ্ধান্তের কথা আনুষ্ঠানিকভাবে জানিয়েছে। বিসিসিআই মুস্তাফিজকে আইপিএল থেকে বাদ দেওয়ার কোনো নির্দিষ্ট কারণ জানায়নি। তবে ভারতের হিন্দুত্ববাদী সংগঠনগুলো মুস্তাফিজকে মাঠে নামালে সহিংসতার হুমকি দেয় বলে অভিযোগ ওঠে। সেই চাপের মুখে কলকাতা নাইট রাইডার্স তাকে ছেড়ে দিতে বাধ্য হয়। এই ঘটনার পর বাংলাদেশ সরকারসহ বিসিবিও দল ভারতে না পাঠানোর ঘোষণা দেয়। এরপর বিসিবি আইসিসিকে চিঠি পাঠিয়ে জানান, একজন খেলোয়াড়ের নিরাপত্তা নিশ্চিত করতে ভারত সরকার ব্যর্থ হলে কীভাবে বাংলাদেশের পুরো দল, অফিসিয়াল, দর্শক ও সাংবাদিকদের নিরাপত্তা দেওয়া সম্ভব হবে। তবে আইসিসি মুস্তাফিজের ঘটনা ও বিশ্বকাপের নিরাপত্তা ঝুঁকিকে কোনোভাবে সংযুক্ত করতে নারাজ। তাদের বরাতে বলা হয়েছে, অংশগ্রহণকারী ২০ দলের কেউই ভারতে নিরাপত্তা ঝুঁকিতে নেই এবং বাংলাদেশ দলের নিরাপত্তা নিয়ে কোনো বিশ্বাসযোগ্য হুমকি নেই। আইসিসির বিবৃতিতে বলা হয়েছে, ‘আইসিসি স্বতন্ত্র নিরাপত্তা মূল্যায়ন, ভেন্যুভিত্তিক ব্যাপক নিরাপত্তা পরিকল্পনা ও আয়োজক কর্তৃপক্ষের কাছ থেকে আনুষ্ঠানিক নিশ্চয়তা গ্রহণ করেছে। সব তথ্য বিশ্লেষণের পর এই সিদ্ধান্তে পৌঁছানো হয়েছে যে ভারতে বাংলাদেশ দলের নিরাপত্তা বা সুরক্ষার বিষয়ে কোনো বিশ্বাসযোগ্য বা যাচাইযোগ্য হুমকি নেই।’ আইসিসি আরও বলেছে, বিসিবি তাদের টুর্নামেন্টে অংশগ্রহণের বিষয়টিকে সম্পূর্ণ অপ্রাসঙ্গিক ও বিচ্ছিন্ন ঘটনা হিসেবে উপস্থাপন করছে। তারা মুস্তাফিজের আইপিএল সম্পর্কিত সমস্যাটিকে বিশ্বকাপের নিরাপত্তা কাঠামোর সঙ্গে জড়িয়ে দিয়েছে, যা বাস্তবে কোনো সম্পর্কযুক্ত বিষয় নয়। বিডি প্রতিদিন\/মুসা","url":"https:\/\/www.bd-pratidin.com\/sports\/2026\/01\/22\/1207893","date":1769076959000,"language":"bn","token_count":228,"source":"Bangladesh Pratidin"}
{"title":"তিন দেশকে ইইউর মানবিক সহায়তা","body":"মানবিক সহায়তা কার্যক্রমের অংশ হিসেবে চলতি বছরে ১.৯ বিলিয়ন ইউরো সহায়তা দিয়েছে ইউরোপীয় ইউনিয়ন। এর মধ্যে ইরান, পাকিস্তান এবং আফগানিস্তানের জন্য ১২৬ মিলিয়ন ইউরো সহায়তা রয়েছে বলে জানিয়েছে ইইউ। স্থানীয় সময় বুধবার বিবৃতিতে ইউরোপীয় কমিশন জানিয়েছে, বর্তমানে বিশ্বব্যাপী ৩ কোটি ৯০ লাখ মানুষের সহায়তার প্রয়োজন এমন সময়ে এ বরাদ্দ দেওয়া হয়েছে। জরুরি অবস্থা মোকাবিলা এবং কৌশলগত সরবরাহশৃঙ্খল বজায় রাখার জন্য ৪১ কোটি ৫০ লাখ ইউরোর বেশি বরাদ্দ রাখা হয়েছে। ইইউ আরও জানিয়েছে, দাতা সংস্থার সহায়তা কমে আসার পরও মানবিক কার্যক্রম চাপের সম্মুখীন হওয়া সত্ত্বেও বিশ্বব্যাপী সহায়তা কার্যক্রম এগিয়ে নিতে প্রতিশ্রুতিবদ্ধ। কমিশনের মতে পশ্চিম ও মধ্য আফ্রিকা, লেক চাদ অববাহিকা, উত্তর-পশ্চিম নাইজেরিয়া, মধ্য আফ্রিকা, দক্ষিণ আফ্রিকা এবং গ্রেট লেকস অঞ্চলে ৫৫৭ মিলিয়ন ইউরো বরাদ্দ করা হয়েছে। মধ্যপ্রাচ্যের জন্য বিশেষ করে গাজা, ইরাক, ইয়েমেন, সিরিয়া এবং লেবাননের জন্য কমপক্ষে ৪৪৮ মিলিয়ন ইউরো বরাদ্দ করা হয়েছে। -ডন","url":"https:\/\/www.bd-pratidin.com\/international\/2026\/01\/24\/1208510","date":1769191200000,"language":"bn","token_count":134,"source":"Bangladesh Pratidin"}
{"title":"সাংবাদিকদের নিয়ে মন্তব্য করে বিতর্কে জয়া বচ্চন, বিরক্ত পরিচালক","body":"প্রবীণ বলিউড অভিনেত্রী জয়া বচ্চন সম্প্রতি এক অনুষ্ঠানে সাংবাদিকদের আচরণ ও পোশাক নিয়ে তীব্র বিরক্তি প্রকাশ করেছেন। তিনি বলেন, পাপারাজ্জিরা নোংরা পোশাক পরে চলে আসে, হাতে চারটে ফোন নিয়ে উদ্ভট প্রশ্ন করে। এদের কি সাংবাদিক বলে? জয়ার এই মন্তব্যকে পেশার অপমান হিসেবে দেখছেন পরিচালক অশোক পণ্ডিত। তিনি বলেন, পাপারাজ্জিদের ছবি তোলার ধরণ সমালোচনা করা এক ব্যাপার, কিন্তু পুরো চিত্রসাংবাদিকতার পেশাকে অপমান করা ঠিক নয়। জয়ার মন্তব্যে এক ধরনের অভিজাতসুলভ ঔদ্ধত্য ফুটে উঠেছে। অশোকের দাবি, জয়ার মতো ইন্ডাস্ট্রির একজন অভিজ্ঞ সদস্যের কাছ থেকে এমন শ্রেণিবৈষম্যমূলক মন্তব্য একেবারেই কাম্য নয়। তিনি জানান, পাপারাজ্জিদের জন্য জয়ার এই মন্তব্য থেকে একটা অভিজাতসুলভ ঔদ্ধত্যের দুর্গন্ধ পাওয়া যায়। তিনি বলেন, যদি জয়া বচ্চন পাপারাজ্জি সংস্কৃতি নিয়ে এতটাই বিরক্ত হন, তবে এত অপ্রয়োজনীয় রাগ দেখানোর আগে বিষয়টি বিবেচনা করা উচিত। বিডি-প্রতিদিন\/সুজন","url":"https:\/\/www.bd-pratidin.com\/entertainment\/2025\/12\/02\/1186643","date":1764660727000,"language":"bn","token_count":124,"source":"Bangladesh Pratidin"}
{"title":"নির্বাচনে ৫৫ শতাংশের বেশি ভোট পড়তে পারে : পররাষ্ট্র উপদেষ্টা","body":"আসন্ন জাতীয় নির্বাচনে ৫৫ শতাংশের বেশি ভোট পড়তে পারে বলে জানিয়েছেন পররাষ্ট্র উপদেষ্টা এম তৌহিদ হোসেন। আজ রবিবার (১ ফেব্রুয়ারি) রাজধানীর একটি হোটেলে আয়োজিত এক অনুষ্ঠানে তিনি এ কথা বলেন। সাংবাদিকদের তিনি বলেন, ১৯৯১ সালের জাতীয় নির্বাচনে ৫৫ শতাংশ ভোট পড়েছিল। তবে এবার নির্বাচনে ৫৫ শতাংশের বেশি ভোট পড়বে বলে আমার মনে হয়। এক প্রশ্নের উত্তরে উপদেষ্টা বলেন, হ্যাঁ ভোট নিয়ে অনেকের মধ্যে দ্বিধাদ্বন্দ্ব ছিল। জামায়াত-এনসিপি আগেই হ্যাঁ ভোটের পক্ষে বলেছে। আর পরে বিএনপির চেয়ারম্যান হ্যাঁ ভোটের পক্ষে বলেছেন। হ্যাঁ ভোটে মানুষ ভোট দেবে দলের কথা শুনে। এখন বড় বড় দলগুলো যেহেতু হ্যাঁ ভোটের পক্ষে বলেছে। হ্যাঁ ভোট খুব সহজেই হবে বলে আমার মনে হয় বলেও তিনি মন্তব্য করেন। বিডি প্রতিদিন\/আশিক","url":"https:\/\/www.bd-pratidin.com\/national\/2026\/02\/01\/1211864","date":1769938559000,"language":"bn","token_count":111,"source":"Bangladesh Pratidin"}
{"title":"কেমন আছেন প্রেম চোপড়া","body":"বলিউডের বর্ষীয়ান অভিনেতা প্রেম চোপড়া অসুস্থতার কারণে গত কয়েকদিন ধরেই আলোচনায় ছিলেন। গত ৮ নভেম্বর মুম্বাইয়ের লীলাবতী হাসপাতালে ভর্তি করা হয় তাকে। হৃদরোগের জটিলতার কারণে বিশেষ চিকিৎসার প্রয়োজন হয় তার। তবে স্বস্তির খবর- মাত্র সাত দিন পরই হাসপাতাল থেকে বাড়ি ফিরেছেন তিনি। ভারতীয় গণমাধ্যম জানায়, প্রেম চোপড়ার হার্টের ভালভে সমস্যা ধরা পড়ে। চিকিৎসকেরা আধুনিক পদ্ধতিতে তার অ্যাওর্টিক ভালভ প্রতিস্থাপন করেন। ‘ট্রান্সক্যাথেটার অ্যাওর্টিক ভালভ ইমপ্লান্টেশন’ নামের এই পদ্ধতিতে ওপেন হার্ট সার্জারি ছাড়াই ভালভ বদলানো যায়। এখন কেমন আছেন অভিনেতা? এই প্রশ্নের উত্তর দিয়েছেন তার জামাতা ও অভিনেতা শরমন জোশী। ইনস্টাগ্রামে দেওয়া এক পোস্টে তিনি জানান, প্রেম চোপড়ার চিকিৎসা সফলভাবে সম্পন্ন হয়েছে এবং তিনি এখন আগের তুলনায় অনেকটাই ভালো আছেন। শরমন লেখেন, ‘হৃদরোগ বিশেষজ্ঞ নীতিন গোখলে এবং ইন্টারভেনশনাল কার্ডিওলজিস্ট রবীন্দ্র সিং রাওয়ের প্রতি আমাদের গভীর কৃতজ্ঞতা। তারা অত্যন্ত যত্নসহকারে বাবার চিকিৎসা করেছেন। এখন বাবা বাড়িতে এবং সুস্থভাবে সময় কাটাচ্ছেন।’ উল্লেখ্য, প্রেম চোপড়া অ্যাওর্টিক স্টেনোসিস রোগে ভুগছিলেন-যা এক ধরনের ভালভুলার হার্ট ডিজিজ। এই রোগে হৃদপিণ্ডের অ্যাওর্টিক ভালভ সংকুচিত হয়ে যায় এবং শরীরের অন্যান্য অংশে রক্তপ্রবাহ ব্যাহত হয়। এতে শ্বাসকষ্ট, বুকে ব্যথা ও অজ্ঞান হয়ে যাওয়ার মতো উপসর্গ দেখা দিতে পারে। চিকিৎসা সফল হওয়ায় তার ভক্ত ও পরিবার এখন বেশ স্বস্তিতে। বিডি-প্রতিদিন\/তানিয়া","url":"https:\/\/www.bd-pratidin.com\/entertainment\/2025\/12\/10\/1190083","date":1765347833000,"language":"bn","token_count":188,"source":"Bangladesh Pratidin"}
{"title":"‘স্পাইডারম্যান-৪’ সিনেমায় ফিরছে হাল্ক","body":"বড় পর্দায় ফেরার অপেক্ষায় এখন গোটা মার্ভেল দুনিয়া। কারণ আসছে বহু প্রতীক্ষিত নতুন ছবি ‘স্পাইডারম্যান ৪: ব্র্যান্ড নিউ ডে’। মার্ভেল স্টুডিও ও সনি পিকচার্সের এই ছবি আগের সবগুলোর চেয়ে হবে আরও বেশি অ্যাকশন, রহস্য আর তারকায় ভরপুর। ছবিতে আবারও স্পাইডারম্যানের ভূমিকায় ফিরছেন টম হল্যান্ড। এটি হবে চরিত্রটিতে তার সপ্তম উপস্থিতি। আগের পর্বে মতো এবারও তিনি নতুন পোশাকে শহরের রাস্তায় লড়বেন সাধারণ মানুষের জন্য। ইতিমধ্যে ছয়জন তারকার নাম নিশ্চিত হয়েছে। এবার সেই তালিকায় যোগ দিয়েছেন আরেক পরিচিত মুখ টনি রেভোলোরি। যিনি আগের তিনটি ছবিতে ইউজিন ‘ফ্ল্যাশ’ থম্পসন চরিত্রে অভিনয় করেছিলেন। ‘হলিউড ইনসাইডার’ সূত্রে জানা গেছে, ‘স্পাইডারম্যান: ব্র্যান্ড নিউ ডে’ শুরু হবে আগের কিস্তি ‘নো ওয়ে হোম’-এর শেষ দৃশ্য থেকে। সেখানে পৃথিবীর সবাই পিটার পার্কারকে ভুলে গেছে। নতুন গল্পে দেখা যাবে, কীভাবে সে নিজের পরিচয় ও দায়িত্ব পুনর্গঠন করছে। ছবিটি ২০২৬ সালের ৩১ জুলাই মুক্তি পাবে। ফিরছেন আরও কয়েকজন জনপ্রিয় চরিত্রও। জেন্ডায়া থাকছেন এমজে চরিত্রে, যদিও এবার তার ভূমিকা কিছুটা সীমিত। জ্যাকব বাতালন ফিরছেন পিটারের বন্ধু নেড লিডস হিসেবে, তবে তাদের সম্পর্ক অনিশ্চিত। মাইকেল ম্যান্ডো আবারও দেখা দেবেন ম্যাক গারগান \/ স্করপিয়ন চরিত্রে, যা তার বড় প্রত্যাবর্তন হতে যাচ্ছে ২০১৭ সালের পর। জন বার্নথাল হাজির হবেন দ্য পানিশার চরিত্রে, যিনি প্রথমবারের মতো মার্ভেল সিনেম্যাটিক ইউনিভার্সে যোগ দিচ্ছেন। সবশেষে, ভক্তদের জন্য সবচেয়ে বড় চমক মার্ক রাফালো ফিরছেন হাল্ক চরিত্রে, এবার একেবারে তার পুরোনো রূপে, ‘স্যাভেজ হাল্ক’ অবতারে। প্রতিবেদন বলছে, এক পর্যায়ে স্পাইডারম্যান ও পানিশার মিলে এক জনপ্রিয় অ্যাভেঞ্জারকে থামানোর মিশনে নামবেন, যা ছবির সবচেয়ে রোমাঞ্চকর অংশ হবে। বিডি-প্রতিদিন\/আশফাক","url":"https:\/\/www.bd-pratidin.com\/entertainment\/2025\/11\/05\/1176026","date":1762321030000,"language":"bn","token_count":235,"source":"Bangladesh Pratidin"}
{"title":"অস্ট্রেলিয়া শিবিরে দুঃসংবাদ, বিশ্বকাপ থেকে ছিটকে গেলেন কামিন্স","body":"আসন্ন আইসিসি টি-টোয়েন্টি বিশ্বকাপের আগে বড় ধাক্কা খেল পাঁচবারের বিশ্বচ্যাম্পিয়ন অস্ট্রেলিয়া। দলের প্রধান পেস অস্ত্র ও অভিজ্ঞ খেলোয়াড় প্যাট কামিন্স পিঠের চোটের কারণে বিশ্বকাপ থেকে ছিটকে গেছেন। ক্রিকেট অস্ট্রেলিয়ার পক্ষ থেকে জানানো হয়েছে, দীর্ঘদিন ধরে ভোগানো লাম্বার স্ট্রেস ইনজুরি থেকে এখনো পুরোপুরি সেরে ওঠেননি কামিন্স। প্রাথমিক দলে থাকলেও মেডিকেল টিম ঝুঁকি নিতে নারাজ। ফলে বিশ্বকাপে না খেলিয়ে তাকে সম্পূর্ণ সুস্থ করে তোলার পথেই হাঁটছে বোর্ড। ডিসেম্বরের মাঝামাঝি অ্যাডিলেডে ইংল্যান্ডের বিপক্ষে টেস্টের পর আর আন্তর্জাতিক ক্রিকেটে দেখা যায়নি কামিন্সকে। জুলাইয়ের পর সেটিই ছিল তার একমাত্র ম্যাচ। চোটের আভাস পাওয়ায় অ্যাশেজ নিশ্চিত হওয়ার পরই তাকে বিশ্রামে পাঠানো হয়। কামিন্সের জায়গায় স্কোয়াডে সুযোগ পেয়েছেন বাঁহাতি পেসার বেন ডোয়ারশুইস। নির্বাচকদের বিশ্বাস, তার বাঁহাতি সুইং ও বৈচিত্র্যপূর্ণ পেস আক্রমণে নতুন মাত্রা যোগ করবে। প্রয়োজনে ব্যাট হাতেও অবদান রাখতে পারেন তিনি। বিশ্বকাপের কন্ডিশন মাথায় রেখে দলেও এসেছে কৌশলগত পরিবর্তন। স্পিন সহায়ক উইকেট বিবেচনায় মিডল অর্ডার আরও শক্ত করতে ম্যাথু শর্টের বদলে দলে নেওয়া হয়েছে ম্যাট রেনশ’কে। অন্যদিকে বিগ ব্যাশে ধারাবাহিক পারফরম্যান্স করলেও এবারও জাতীয় দলের দরজা খুলল না স্টিভেন স্মিথের জন্য। তবে স্বস্তির খবর চোট কাটিয়ে বিশ্বকাপের জন্য পুরোপুরি ফিট হয়েছেন জশ হ্যাজলউড, টিম ডেভিড ও নাথান এলিস। অস্ট্রেলিয়ার চূড়ান্ত স্কোয়াড: মিচেল মার্শ (অধিনায়ক), জেভিয়ার বার্টলেট, কুপার কনোলি, টিম ডেভিড, বেন ডোয়ারশুইস, ক্যামেরন গ্রিন, নাথান এলিস, জশ হ্যাজলউড, ট্রাভিস হেড, জশ ইংলিস, ম্যাট কুহনেম্যান, গ্লেন ম্যাক্সওয়েল, ম্যাট রেনশ, মার্কাস স্টয়নিস, অ্যাডাম জাম্পা। বিডি-প্রতিদিন\/তানিয়া","url":"https:\/\/www.bd-pratidin.com\/sports\/2026\/01\/31\/1211412","date":1769851301000,"language":"bn","token_count":217,"source":"Bangladesh Pratidin"}
{"title":"ফিলিপাইনে যাত্রীবোঝাই ফেরি ডুবি, নিহত ১৫","body":"ফিলিপাইনের দক্ষিণাঞ্চলীয় প্রদেশ বাসিলানে যাত্রীবোঝাই একটি ফেরি ডুবির ঘটনায় ১৫ জনের মরদেহ উদ্ধার করা হয়েছে। সোমবার স্থানীয় সময় ভোরবেলায় এ দুর্ঘটনা ঘটে। বাসিলানের মেয়র আরসিনা লাজা কাথিং নানোহ এবং ফিলিপাইন কোস্টগার্ড বাহিনীর বাসিলান শাখার কর্তৃপক্ষ জানায়, ফেরিটিতে ৩৩২ জন যাত্রী এবং ২৭ জন ক্রুসহ ছিলেন। দুর্ঘটনা ঘটার পর থেকে এ পর্যন্ত ১৫ জনের মরদেহ উদ্ধার করা হয়েছে এবং এখনও নিখোঁজ আছেন কমপক্ষে ৪৩ জন। এছাড়া জীবিত অবস্থায় এ পর্যন্ত উদ্ধার করা হয়েছে ১৩৮ জনকে উদ্ধার করেছেন কোস্টগার্ড বাহিনীর ডুবুরিরা। প্রশাসন সূত্রে জানা গেছে, সোমবার স্থানীয় সময় ভোরের দিকে বাসিলানের জাম্বোয়াঙ্গা শহর থেকে পার্শ্ববর্তী মিন্দানাও প্রদেশের জোলো দ্বীপের উদ্দেশে রওনা দিয়েছিল ‘ত্রিশা কেরস্টিন ৩’ নামের সেই ফেরিটি; কিন্তু যাত্রা শুরুর কিছুক্ষণের মধ্যেই সেটি ডুবে যায়। ঠিক কী কারণে এই দুর্ঘটনা ঘটল— তা এখনও জানা যায়নি। কোস্টগার্ড ও দুর্যোগ মোকাবিলা দপ্তরের কর্মকর্তারা জানিয়েছেন, আপতত তারা ডুবে যাওয়া যাত্রীদের উদ্ধারে মনোযোগ দিচ্ছেন। দুর্যোগ মোকাবিলা দপ্তরের উদ্ধারকারী দলের মুখপাত্র রোনালিন পেরেজ এএফপিকে বলেছেন, “আমরা এখন পর্যন্ত ১৩৮ জনকে জীবিত অবস্থায় উদ্ধার করতে পেরেছি। তাদের মধ্যে ১৮ জন হাসপাতালে চিকিৎসাধীন আছে।” তিনি আরও বলেন, “উদ্ধার তৎপরতায় গতি আনতে মিন্দানাও প্রাদেশিক প্রশাসনের সঙ্গে যোগাযোগ করা হয়েছে। এই মূহূর্তে আমাদের কর্মীসংকট চলছে। উদ্ধার তৎপরতাকে গতিশীল করতে আমরা মিন্দানাও দুর্যোগ মোকাবিলা দপ্তরের সঙ্গে যৌথভাবে তৎপরতা চালাচ্ছি। মিন্দানাও প্রাদেশিক কর্তৃপক্ষ এই তৎপরতার সার্বিক সমন্বয়ের দায়িত্বে আছে।” সূত্র: এএফপি, আরটি বিডি প্রতিদিন\/নাজিম","url":"https:\/\/www.bd-pratidin.com\/international-news\/2026\/01\/26\/1209378","date":1769395390000,"language":"bn","token_count":212,"source":"Bangladesh Pratidin"}
{"title":"বিয়ের ছবিতে মুখ লুকানোয় কটাক্ষের শিকার জাইরা","body":"মাত্র ১৬ বছর বয়সে বলিউড অভিনেতা আমির খানের সঙ্গে ‘দঙ্গল’ সিনেমায় অভিনয় করে আলোচনায় আসেন জাইরা ওয়াসিম। কিন্তু তার ক্যারিয়ার দীর্ঘ হয়নি। ধর্মীয় কারণ দেখিয়ে ২০১৯ সালে চলচ্চিত্র জগৎ থেকে সরে দাঁড়ান তিনি। অর্থাৎ বলিউডে তিনি এখন প্রাক্তন। দীর্ঘ নীরবতার পর বিয়ের খবরে ফের আলোচনায় আসেন জাইরা। শুক্রবার (১৭ অক্টোবর) রাতে ইনস্টাগ্রামে বিয়ের দুটি ছবি প্রকাশ করেন। ২৪ বছরের অভিনেত্রীর বিয়ের খবরে খুশি হয়েছিলেন তার ভক্তরা। কিন্তু বিয়ের কনে নিজের মুখতো দূরের কথা, স্বামীর মুখও দেখাননি। তার এই আচরণে তাই হতাশ সবাই। ধর্ম কি জাইরা ওয়াসিমকে গ্রাস করেছে? তার বিয়ের ছবি নিয়ে আপাতত এ রকমই আলোচনা চলছে। বিয়ের ছবিতে কখনও তার হাত দেখা গেছে। কখনও বা পিঠ। সেই ছবি দেখে নাকি বিরক্ত অনেকেই। সবাই তো বিয়ের ছবিতে নবদম্পতিকেই দেখতে চান! সামাজিক যোগাযোগমাধ্যমে বেশ কিছু নেটিজেন এবং অভিনেত্রীর অনুরাগী প্রশ্নও তুলেছেন। জনৈক কমেন্টে লিখেছেন, “শেষে উগ্রবাদের অন্ধকারে কি তলিয়ে গেল উজ্জ্বল প্রতিভা? বিয়ের ছবিতেও মুখ দেখালেন না জাইরা! কোনও প্রিয় মানুষের খুশির খবরে এ রকম মতামত জানাতে হচ্ছে বলে খারাপ লাগছে।” বলিউড বলছে, শুরুতে কিন্তু জাইরা এ রকম ছিলেন না! ২০১৬ সালে আমির খানের ছবি ‘দঙ্গল’ দিয়ে বলিউডে পা রেখেছিলেন তিনি। পর্দায় তিনি আমির খানের মেয়ের চরিত্রে অভিনয় করেন। এর পর তাকে দেখা গিয়েছিল ‘সিক্রেট সুপারস্টার’ এবং ‘দ্য স্কাই ইজ পিঙ্ক’-এর মতো ছবিতে। আমিরের সঙ্গে অভিনয় তাকে জাতীয় পুরস্কার এনে দিয়েছিল। বলিউড যখন ঘোষণা করেছিল, জাইরা আগামী প্রজন্মের অন্যতম সেরা তারকা, তখনই তার ঘোষণা, তিনি আর অভিনয় করবেন না!। মাত্র তিন বছর কাজ করে উপলব্ধি, তার ধর্মবিশ্বাসের সঙ্গে পেশাজীবনের নিত্য সংঘাত বাঁধছে। সেই সংঘাত এড়াতেই নাকি ২০১৯-এ অভিনয় ছেড়ে দেন তিনি। সূত্র: আনন্দবাজার বিডি প্রতিদিন\/নাজিম","url":"https:\/\/www.bd-pratidin.com\/entertainment\/2025\/10\/19\/1169411","date":1760856392000,"language":"bn","token_count":254,"source":"Bangladesh Pratidin"}
{"title":"আবারও বিয়ের পিঁড়িতে ‌‌‌‘পাখি’: কবে, কোথায় দিনক্ষণ জানালেন অভিনেত্রী","body":"টলিপাড়ায় আবারও বাজতে চলেছে বিয়ের সানাই। নতুন সম্পর্ককে আনুষ্ঠানিক স্বীকৃতি দিতে প্রস্তুত জনপ্রিয় অভিনেত্রী মধুমিতা সরকার। ছোটবেলার বন্ধু দেবমাল্য চক্রবর্তীর সঙ্গে বিয়ের দিনক্ষণ ও আয়োজন—সবই এখন প্রায় নিশ্চিত। দেবমাল্যের সঙ্গে মধুমিতা সরকারের প্রেম টলিউডে বহুদিনের আলোচিত বিষয়। পাঁচ বছরের বেশি সময় ধরে সম্পর্কের পর এবার বিয়ের দিনক্ষণ জানালেন এই জনপ্রিয় অভিনেত্রী। ভারতীয় গণমাধ্যমের খবর অনুযায়ী, সব ঠিক থাকলে আগামী বছরের ২৩ জানুয়ারি বসবে মধুমিতা–দেবমাল্যর বিয়ের আসর। বিয়ের আয়োজন হবে বারুইপুর রাজবাড়িতে। সাবেকি সাজেই সেজে উঠবেন নবদম্পতি—এটাই তাদের প্রথম পছন্দ। বিয়ের পর ২৫ জানুয়ারি হবে রিসেপশন। এই অনুষ্ঠানটি হবে শোভাবাজার রাজবাড়িতে। টলিপাড়ার বহু তারকাই উপস্থিত থাকতে পারেন বলে ধারণা করা হচ্ছে। এর আগেও একবার বিয়ের পিঁড়িতে বসেছিলেন মধুমিতা। ছোটপর্দার অভিনেতা সৌরভ চক্রবর্তীর সঙ্গে তার বিয়ে হয়েছিল, তবে সেই সংসার টেকেনি। পরবর্তীতে দেবমাল্যের সঙ্গে নতুন সম্পর্কে জড়ান তিনি। মধুমিতা জানান, ২০১৯ সালে তাদের প্রথম দেখা। যদিও তখন ঘনিষ্ঠতা বাড়েনি। কয়েক মাস আগে আবার কথা বলা শুরু হলে বন্ধুত্ব থেকে গড়ে ওঠে সম্পর্ক—এরপর সেখান থেকেই বাড়তে থাকে তাদের পথচলা। ‘বোঝে না সে বোঝে না’ ধারাবাহিকের ‘পাখি’ চরিত্রে অভিনয় করে ব্যাপক জনপ্রিয়তা পান মধুমিতা। এরপর ‘পরিবর্তন’, ‘লাভ আজ কাল পরশু’, ‘চিনি’, ‘দিলখুশ’, ‘সূর্য’, ‘কুলের আচার’সহ বেশ কয়েকটি ছবিতে অভিনয় করেছেন তিনি। বিডি-প্রতিদিন\/সুজন","url":"https:\/\/www.bd-pratidin.com\/entertainment\/2025\/12\/09\/1189617","date":1765264658000,"language":"bn","token_count":188,"source":"Bangladesh Pratidin"}
{"title":"অন্তর্বর্তীতে ইমরান","body":"এস এম কাইয়ুম পরিচালিত ‘অন্তর্র্বতী’ সিনেমার একটি গানে কণ্ঠ দিয়েছেন সংগীতশিল্পী ইমরান মাহমুদুল। তিনি এই সিনেমার একটি দ্বৈত গানে কণ্ঠ দিয়েছেন ফাহমিদা নবীর সঙ্গে। ‘তোর ঋণ’ শিরোনামের গানটির কথা লিখেছেন নির্মাতা এস এম কাইয়ুম। সুর করেছেন রাহুল কুমার দত্ত এবং সংগীত আয়োজন করেছেন মুশফিক লিটু। নির্মাতা জানান, চলতি সপ্তাহেই ইমরানের অংশের রেকর্ডিং শেষ হবে। নতুন গানটি নিয়ে ফাহমিদা নবী বলেন, ‘গানটি ছোট ছোট কথায় গাঁথা একটি মিষ্টি প্রেমের গান। কাজের পরিবেশ এবং পুরো টিমের পেশাদারিত্ব মুগ্ধ করেছে। ইমরানের সঙ্গে এই প্রথম গাওয়ার অভিজ্ঞতাও দারুণ।’ এর আগে ‘অন্তর্র্বতী’ সিনেমায় ফাহমিদা নবী কণ্ঠ দিয়েছিলেন ‘থাক না দূরের হয়ে’ শিরোনামের আরেকটি গানে। সেই গানেরও কথা ছিল এস এম কাইয়ুমের, সুর করেছিলেন রাহুল কুমার দত্ত এবং সংগীত আয়োজন ছিল পিন্টু ঘোষের। গানটি ত্রিভুজ প্রেম ও চরিত্রগুলোর মানসিক শূন্যতার অনুভূতি তুলে ধরেছিল।","url":"https:\/\/www.bd-pratidin.com\/entertainment-news\/2026\/02\/05\/1213127","date":1770228000000,"language":"bn","token_count":127,"source":"Bangladesh Pratidin"}
{"title":"ভারতের জন্য ভেন্যু বদল, বাংলাদেশ বেলায় বাদ; আইসিসির আসল চেহারা উন্মোচিত","body":"আসন্ন টি-টোয়েন্টি বিশ্বকাপ থেকে বাংলাদেশকে বাদ দিয়ে স্কটল্যান্ডকে অন্তর্ভুক্ত করায় আন্তর্জাতিক ক্রিকেট কাউন্সিলের (আইসিসি) ভূমিকা নিয়ে প্রশ্ন তুলেছে প্রভাবশালী ক্রিকেট সাময়িকী উইজডেন। একই ধরনের পরিস্থিতিতে ভিন্ন সিদ্ধান্ত নেওয়ায় আইসিসি কি ‘ডাবল স্ট্যান্ডার্ড’ অনুসরণ করছে—এমন প্রশ্নই তুলেছে তারা। উইজডেনের প্রতিবেদনে উল্লেখ করা হয়, নিরাপত্তা শঙ্কার কথা জানিয়ে বাংলাদেশ বিশ্বকাপের ভেন্যু পরিবর্তনের অনুরোধ করলেও আইসিসি তা প্রত্যাখ্যান করে। বিপরীতে, ২০২৫ সালের চ্যাম্পিয়ন্স ট্রফিতে পাকিস্তানে খেলতে অস্বীকৃতি জানালে ভারতের অনুরোধ মেনে নিয়ে তাদের ম্যাচগুলো নিরপেক্ষ ভেন্যু দুবাইয়ে আয়োজন করা হয়। প্রতিবেদনে বলা হয়, এবারের আইপিএল নিলামে রেকর্ড ৯ কোটি ২০ লাখ রুপিতে বাংলাদেশের পেসার মুস্তাফিজুর রহমানকে দলে নেয় কলকাতা নাইট রাইডার্স (কেকেআর)। তবে ভারতের সঙ্গে বাংলাদেশের কূটনৈতিক টানাপড়েনের প্রেক্ষাপটে ভারতীয় গণমাধ্যমে প্রচারিত নানা বক্তব্য ও চাপের মুখে কেকেআরকে মুস্তাফিজকে বাদ দেওয়ার নির্দেশ দেয় ভারতীয় ক্রিকেট বোর্ড (বিসিসিআই)। এই ঘটনার পর বাংলাদেশের ক্রিকেটার, স্টাফ, সমর্থক ও সাংবাদিকদের নিরাপত্তা নিয়ে উদ্বেগ প্রকাশ করে বিসিবি। নিরাপত্তা ঝুঁকি বিবেচনায় বিশ্বকাপের ভেন্যু পরিবর্তনের প্রস্তাব দেওয়া হলেও তা আমলে নেয়নি জয় শাহের নেতৃত্বাধীন আইসিসি। বরং ভারতেই খেলতে হবে, এমন অবস্থান নেয় সংস্থাটি। বাংলাদেশ শেষ পর্যন্ত নিজেদের সিদ্ধান্তে অনড় থাকলে আইসিসি তাদের পরিবর্তে স্কটল্যান্ডকে টুর্নামেন্টে অন্তর্ভুক্ত করে। উইজডেন তুলনা টেনে স্মরণ করিয়ে দেয়, চ্যাম্পিয়ন্স ট্রফির আগে ভারত পাকিস্তানে যেতে অস্বীকৃতি জানালে দীর্ঘ আলোচনার পর আইসিসি তাদের দাবিই মেনে নেয়। তিন মাস সময় নিয়ে সিদ্ধান্ত নেওয়ার সুযোগ পেয়েছিল ভারত, যেখানে সূচি ও গ্রুপ ঘোষণার পর বাংলাদেশের হাতে ছিল মাত্র এক মাস। এই সময়ের ব্যবধান কি আইসিসির ভিন্ন সিদ্ধান্তকে ন্যায্যতা দিতে পারে, সে প্রশ্নও তুলেছে ম্যাগাজিনটি। প্রতিবেদনে আরও বলা হয়, মুস্তাফিজকে বাদ দেওয়ার ক্ষেত্রে বিসিসিআই কখনোই সরাসরি নিরাপত্তার কারণ উল্লেখ করেনি। ‘সাম্প্রতিক পরিস্থিতি’ এই অস্পষ্ট ব্যাখ্যাই দেওয়া হয়েছিল। বাংলাদেশ এটিকে নিরাপত্তা হুমকি হিসেবেই দেখেছে। তাদের যুক্তি ছিল, একজন খেলোয়াড়ের নিরাপত্তা নিশ্চিত না হলে পুরো দল কীভাবে নিরাপদ থাকবে? উইজডেন মনে করে, প্রশাসনিক ক্ষমতা ব্যবহার করে ক্রিকেটের মাধ্যমে রাজনৈতিক বার্তা দেওয়ার একটি দৃষ্টান্ত তৈরি হয়েছে। ভারতের অর্থনৈতিক শক্তি ও প্রভাবের কারণে আইসিসি অনেক ক্ষেত্রেই তাদের অবস্থান মেনে নিতে বাধ্য হয়। অন্যদিকে, বাংলাদেশের মতো দেশের সেই সক্ষমতা নেই বলেই এমন সিদ্ধান্তের খেসারত দিতে হয়েছে তাদের। উইজডেনের বিশ্লেষণে উপসংহার টানা হয়, আইসিসি ন্যায্যতা ও নীতির প্রশ্নে সমান আচরণ না করে অর্থনৈতিক শক্তির প্রভাবেই সিদ্ধান্ত নিচ্ছে। এমন পরিস্থিতিতে বাংলাদেশের মতো ক্রিকেটপ্রেমী দেশের সামনে আত্মসম্মান ও নীতির প্রশ্নে দৃঢ় অবস্থান নেওয়াই একমাত্র পথ বলে মনে করছে তারা। বিডি প্রতিদিন\/মুসা","url":"https:\/\/www.bd-pratidin.com\/sports\/2026\/01\/25\/1209213","date":1769356713000,"language":"bn","token_count":362,"source":"Bangladesh Pratidin"}
{"title":"দেশের এক ইঞ্চি জমির সম্মান আমরা কারও কাছে বন্ধক রাখবো না: জামায়াত আমির","body":"জামায়াতে ইসলামীর আমির ডা. শফিকুর রহমান বলেছেন, দেশের এক ইঞ্চি জমির সম্মান আমরা কারও কাছে বন্ধক রাখবো না। যেভাবে আবু সাঈদেরা বুক পেতে দিয়েছিলো সেভাবে আমরাও বুক পেত দিতে রাজি আছি। আমরা কথা দিচ্ছি, জীবন যাবে কিন্তু অন্যায়ের কাছে মাথা নত করবো না। শনিবার সকালে জুলাই গণ অভ্যুত্থানের শহীদ আবু সাঈদের কবর জিয়ারত শেষে তিনি সাংবাদিকদের এসব কথা বলেন। এর আগে রংপুরের পীরগঞ্জে শহীদ আবু সাইদের বাড়িতে তার বাবা মায়ের সঙ্গে কথা বলেন জামায়াত আমির। পরিবারের অন্য সদস্যদের সাথে সাক্ষাৎ করে সমবেদনা জানান। আবু সাঈদের হত্যাকারীদের উপযুক্ত শাস্তি দাবি করে জামায়াতের আমির বলেন, আবু সাঈদেরা জীবন দিয়ে দেশের আমানত আমাদের কাছে রেখে গেছেন। আমরাও জীবন দিয়ে এসব আমানত রক্ষা কবরো। আমরা আপনার সন্তানের স্বপ্ন বাস্তবায়নে কাজ করবো। এর আগে শনিবার সকালে জুলাই গণঅভ্যুত্থানের শহীদ আবু সাইদের কবর জিয়ারতের মধ্য দিয়ে সফরের দ্বিতীয় দিনের কর্মসূচি শুরু করেন জামায়াতের আমির ডা. শফিকুর রহমান। এদিকে গাইবান্ধার পলাশবাড়ী উপজেলায় আয়োজিত নির্বাচনী জনসভায় সকাল ১০টায় দ্বিতীয় দিনের প্রথম সমাবেশে যোগ দিবেন তিনি। এরপর বগুড়া শহরে দুপুর ১২টায় এবং বগুড়ার শেরপুর উপজেলায় দুপুর ২.৩০ মিনিটে জনসভায় অংশ নিবেন। বগুড়ার জনসভা শেষ করে সিরাজগঞ্জ শহরে বিকাল সাড়ে ৩ টায় এবং সিরাজগঞ্জের উল্লাপাড়া উপজেলায় বিকাল ৪ টায় নির্ধারিত জনসভায় অংশ নেওয়ার কথা নির্বাচনী প্রচারণা সূচিতে উল্লেখ করা হয়েছে। সিরাজগঞ্জের জনসভা শেষ হলে তিনি পাবনা জেলায় একটি নির্ধারিত সমাবেশে সন্ধ্যা সাড়ে ৬ টায় অংশ নিয়ে প্রথম পর্বের সফরের দ্বিতীয় দিনের নির্বাচনী প্রচরণা শেষ করবেন। পাবনায় সমাবেশ শেষ করে সড়ক পথে ডা. শফিকুর রহমান ঢাকায় ফিরবেন বলে জামায়াতের মিডিয়া সেল থেকে পাঠানো তথ্যে জানা গেছে। বিডি-প্রতিদিন\/ সালাহ উদ্দীন","url":"https:\/\/www.bd-pratidin.com\/current-politics\/2026\/01\/24\/1208555","date":1769228150000,"language":"bn","token_count":248,"source":"Bangladesh Pratidin"}
{"title":"হলিউড নির্মাতা রব রেইনার ও স্ত্রীর মরদেহ উদ্ধার","body":"যুক্তরাষ্ট্রের লস অ্যাঞ্জেলেসের হলিউডের জনপ্রিয় পরিচালক ও অভিনেতা রব রেইনার (৭৮) ও তার স্ত্রী মিশেল সিঙ্গার রেইনারের (৬৮) মরদেহ উদ্ধার করা হয়েছে। স্থানীয় সময় রবিবার (১৪ ডিসেম্বর) সন্ধ্যায় লস অ্যাঞ্জেলেসের একটি বাড়িতে তাদের মৃত অবস্থায় পাওয়া গেছে। স্কাই নিউজের মার্কিন সহযোগী এনবিসি নিউজের বরাতে জানা গেছে, প্রাথমিক তদন্তে তাদের শরীরে ছুরিকাঘাতের চিহ্ন পাওয়া গেছে। রেইনারের ঘনিষ্ঠজনের এক সূত্র জানিয়েছে, রব রেইনার এবং তার স্ত্রী মিশেল সিঙ্গার রেইনারের শরীরে ছুরিকাঘাতের ক্ষত ছিল। লস অ্যাঞ্জেলেস পুলিশ ডিপার্টমেন্ট এক বিবৃতিতে জানিয়েছে, ডাকাতি ও হত্যা বিভাগের গোয়েন্দাদের এই মামলাটির তদন্তের দায়িত্ব দেওয়া হয়েছে। লস অ্যাঞ্জেলেস পুলিশ-এর ক্যাপ্টেন মাইক ব্ল্যান্ড এটিকে 'হত্যাকাণ্ড' হিসেবে তদন্ত করা হচ্ছে বলে জানিয়েছেন। এদিকে সংবাদমাধ্যমগুলোতে বলা হয়েছে, রেইনারের বাড়িতে বিপুল সংখ্যক পুলিশ মোতায়েন রয়েছে। লস অ্যাঞ্জেলেসের মেয়র ক্যারেন বাস রেইনারের মৃত্যুতে শোক প্রকাশ করে বলেছেন, এটি শহরের জন্য এক অপূরণীয় ক্ষতি। রব রেইনার হলিউডের একজন কিংবদন্তী ব্যক্তিত্ব ছিলেন। তিনি ‘স্লিপলেস ইন সিয়াটেল’ এবং ‘দ্য উলফ অফ ওয়াল স্ট্রিট’-এর মতো জনপ্রিয় সিনেমায় অভিনয় করেছেন। পাশাপাশি, তিনি ‘দিস ইজ স্পাইনাল ট্যাপ’, ‘দ্য প্রিন্সেস ব্রাইড’, ‘হোয়েন হ্যারি মেট স্যালি’ এবং ‘এ ফিউ গুড মেন’-এর মতো কালজয়ী সিনেমাগুলো পরিচালনা করে খ্যাতি অর্জন করেন। রব রেইনার ১৯৮৯ সাল থেকে মিশেল সিঙ্গার রেইনারের সাথে বিবাহ বন্ধনে আবদ্ধ ছিলেন। ‘হোয়েন হ্যারি মেট স্যালি’ সিনেমার পরিচালনার সময় তাদের পরিচয় হয়। এই দম্পতির তিনটি সন্তান রয়েছে। বিডি প্রতিদিন\/কামাল","url":"https:\/\/www.bd-pratidin.com\/entertainment\/2025\/12\/15\/1192223","date":1765782138000,"language":"bn","token_count":209,"source":"Bangladesh Pratidin"}
{"title":"যুদ্ধ না চাইলে ইরানকে যে দুই শর্ত অবশ্যই মানতে হবে, হুঁশিয়ারি ট্রাম্পের","body":"ইরানকে সামরিক হামলা এড়াতে অবশ্যই দুটি শর্ত মানতে হবে বলে হুঁশিয়ারি দিয়েছেন মার্কিন প্রেসিডেন্ট ডোনাল্ড ট্রাম্প। তিনি স্পষ্ট করে জানিয়েছেন, প্রথমত ইরানের কোনো পারমাণবিক কর্মসূচি থাকতে পারবে না এবং দ্বিতীয়ত বিক্ষোভকারীদের হত্যা বন্ধ করতে হবে দেশটিকে। মার্কিন প্রেসিডেন্ট স্থানীয় সময় বৃহস্পতিবার (২৯ জানুয়ারি) এক অনুষ্ঠানে দেওয়া বক্তব্যে জানিয়েছেন, প্রথমত ইরানে কোনো পারমাণবিক কর্মসূচি নয়, দ্বিতীয় বিক্ষোভকারীদের হত্যা বন্ধ করতে হবে। হাজারে হাজারে মানুষকে হত্যা করছে তারা। ট্রাম্প আরও বলেছেন, এই মুহূর্তে ইরানের দিকে এগোচ্ছে আমাদের অনেক বড় ও অত্যন্ত শক্তিশালী জাহাজ। আমরা যদি সেগুলো ব্যবহার না করেই পরিস্থিতি সামাল দিতে পারি, তাহলে সেটাই হবে সবচেয়ে ভালো। ইরানের পারমাণবিক কর্মসূচি নিয়ে গত কয়েক সপ্তাহ ধরেই নতুন একটি চুক্তিতে পৌঁছাতে তেহরানের ওপর চাপ বাড়িয়ে আসছে ওয়াশিংটন। ট্রাম্পের এমন মন্তব্য সেই প্রেক্ষাপটেই। এদিকে, ইরানের সেনাবাহিনীর মুখপাত্র ব্রিগেডিয়ার জেনারেল মোহাম্মদ আকরামি-নিয়া হুঁশিয়ারি দিয়ে বলেছেন, শত্রুপক্ষের যেকোনো শত্রুতামূলক পদক্ষেপ বা ভুল হিসাবের জবাব তাৎক্ষণিক ও বাস্তব সময়েই দেওয়া হবে। তিনি স্পষ্ট করে বলেন, মার্কিন বিমানবাহী রণতরীগুলো ইরানের ক্ষেপণাস্ত্র, বিশেষ করে হাইপারসনিক ক্ষেপণাস্ত্রের সামনে ঝুঁকিপূর্ণ। বৃহস্পতিবার রাতে একটি টেলিভিশন অনুষ্ঠানে বক্তব্য দিতে গিয়ে আকরামি-নিয়া বলেন, শত্রুর পক্ষ থেকে কোনো বেপরোয়া বা অবিবেচক পদক্ষেপ নেয়া হলে ইরান সঙ্গে সঙ্গে প্রতিক্রিয়া জানাবে। তিনি পশ্চিম এশিয়ায় যুক্তরাষ্ট্রের দীর্ঘদিনের নীতির কথা তুলে ধরে বলেন, ১৯৭০-এর দশক থেকে এই অঞ্চলে ওয়াশিংটনের তিনটি মূল কৌশল ছিল- কমিউনিজম ঠেকানো, পশ্চিমা দেশগুলোর জন্য তেলের সরবরাহ নিশ্চিত করা এবং ইসরায়েলি শাসনব্যবস্থার নিরাপত্তা বজায় রাখা। তিনি আরও জানান, ১১ সেপ্টেম্বরের ঘটনার পর যুক্তরাষ্ট্রের আঞ্চলিক নীতিতে আংশিক পরিবর্তন আসে এবং পরবর্তীতে তা ২০২৬ সালের জাতীয় নিরাপত্তা কৌশলে অন্তর্ভুক্ত করা হয়। ওই নথিতে আমেরিকা মহাদেশে যুক্তরাষ্ট্রের উপস্থিতিকে অগ্রাধিকার দেওয়া হলেও ইসরায়েলের নিরাপত্তা নিশ্চিত করার অঙ্গীকার বহাল রাখা হয়েছে বলে উল্লেখ করেন তিনি। ইরানের সেনাবাহিনীর এই মুখপাত্র বলেন, ইসলামি বিপ্লবের পর থেকে যুক্তরাষ্ট্র ইরানের বিরুদ্ধে নিষেধাজ্ঞা, সাংস্কৃতিক আগ্রাসন ও সর্বোচ্চ চাপ প্রয়োগের নীতি অনুসরণ করে আসছে, যা মূলত একটি সমন্বিত ‘হাইব্রিড যুদ্ধের’ অংশ। তিনি বলেন, শত্রুর সম্ভাব্য বিভিন্ন পরিস্থিতি মোকাবিলায় কার্যকর পরিকল্পনা প্রস্তুত রয়েছে এবং সামান্যতম হামলারও জবাব সঙ্গে সঙ্গে দেওয়া হবে। তিনি সতর্কবার্তা দিয়ে আরও বলেন, এই অঞ্চলে অবস্থিত মার্কিন সামরিক ঘাঁটিগুলো ইরানের ক্ষেপণাস্ত্র ও ড্রোনের আওতার মধ্যেই রয়েছে এবং কোনো সংঘাত শুরু হলে তা বিস্তৃত হতে পারে পুরো পশ্চিম এশিয়াজুড়ে। সূত্র: মেহের নিউজ, দ্য গার্ডিয়ান বিডি প্রতিদিন\/এএম","url":"https:\/\/www.bd-pratidin.com\/international-news\/2026\/01\/30\/1211155","date":1769785364000,"language":"bn","token_count":350,"source":"Bangladesh Pratidin"}
{"title":"একটি দল টাকা দিয়ে ভোট কিনছে : সেলিমা রহমান","body":"বিএনপির স্থায়ী কমিটির সদস্য বেগম সেলিমা রহমান বলেছেন, নির্বাচন বন্ধ করার জন্য একটি দল ষড়যন্ত্র করছে এবং টাকা দিয়ে ভোট কিনছে। এটি প্রতিহত করতে সবাইকে সজাগ হতে হবে। শুক্রবার (৩০ জানুয়ারি) রাজধানীর জাতীয় প্রেসক্লাবে 'প্রবাসীদের ভোট, ত্রয়োদশ জাতীয় নির্বাচন এবং নাগরিক ভাবনা’ শীর্ষক আলোচনা সভায় তিনি এসব কথা বলেন। সভায় সেলিমা রহমান বলেন, ১৭ বছরের বিরতির পর বাংলাদেশ আবার নির্বাচনের পথে। এবারের ত্রয়োদশ জাতীয় সংসদ নির্বাচনকে কেবল ভোট নয় বরং মুক্তির বার্তা। এতো বছর আমাদের অনেক নেতাকর্মী গুম হয়েছে, খুন হয়েছে। তাই এই নির্বাচন আমাদের মুক্তির নির্বাচন। বিএনপি সরকার প্রবাসীদের সন্মান দেয়, শ্রদ্ধা করে এবং তাদের দেশের গর্ব হিসেবে মূল্যায়ন করে উল্লেখ করে তিনি বলেন, বিগত সরকার প্রবাসীদের গুরুত্ব দিচ্ছিল না, তাদের অবদানকে অবমূল্যায়ন করেছিল। সভায় আরও উপস্থিত ছিলেন, বিএনপির স্বেচ্ছাসেবক বিষয়ক সম্পাদক মীর শরাফত আলী সপু, নির্বাহী কমিটির সদস্য রফিক সিকদার, জাতীয়তাবাদী তাঁতী দলের নেতা কাজী মনিরুজ্জামান মনির, আয়োজক সংগঠনের সভাপতি ঢালী আমিনুল ইসলাম রিপন প্রমুখ। বিডি প্রতিদিন\/হিমেল","url":"https:\/\/www.bd-pratidin.com\/current-politics\/2026\/01\/30\/1211152","date":1769784810000,"language":"bn","token_count":149,"source":"Bangladesh Pratidin"}
{"title":"আশুলিয়ায় ৬ লাশ পোড়ানো মামলার রায় আজ","body":"চব্বিশের জুলাই-আগস্টের গণঅভ্যুত্থানে আশুলিয়ায় ছয় লাশ পোড়ানোসহ সাতজনকে হত্যার ঘটনায় মানবতাবিরোধী অপরাধের মামলায় সাবেক এমপি সাইফুল ইসলামসহ ১৬ আসামির বিরুদ্ধে আজ রায় ঘোষণা করা হবে। বৃহস্পতিবার এ রায় ঘোষণা করবেন আন্তর্জাতিক অপরাধ ট্রাইব্যুনাল-২ এর চেয়ারম্যান বিচারপতি নজরুল ইসলাম চৌধুরীর নেতৃত্বাধীন তিন সদস্যের বিচারিক প্যানেল। প্যানেলের অন্য দুই সদস্য বিচারক মো. মঞ্জুরুল বাছিদ ও বিচারক নূর মোহাম্মদ শাহরিয়ার কবীর। পুনর্গঠিত ট্রাইব্যুনালে এটি তৃতীয় রায়। গত ১ ফেব্রুয়ারি রায় ঘোষণার জন্য আজকের দিন নির্ধারণ করেন ট্রাইব্যুনাল-২। এ রায়ের মাধ্যমেই ১৬ আসামির ভাগ্য নির্ধারণ হবে। এর আগে, ২০ জানুয়ারি রাষ্ট্রপক্ষ ও আসামিপক্ষের যুক্তিতর্ক উপস্থাপন শেষে মামলাটি রায়ের জন্য অপেক্ষমাণ (সিএভি) রাখা হয়। ওই দিন প্রসিকিউশনের পক্ষে যুক্তিখণ্ডন করেন প্রসিকিউটর মিজানুল ইসলাম। আসামিপক্ষে যুক্তি উপস্থাপন করেন স্টেট ডিফেন্স আইনজীবী মো. আমির হোসেন, মিরাজুল আলম ও আবুল হাসান। এরও আগে আসামিদের হয়ে শুনানিতে অংশ নেন আইনজীবী সৈয়দ মিজানুর রহমান। এ মামলার ১৬ আসামির মধ্যে আটজন গ্রেফতার হয়ে কারাগারে রয়েছেন। তারা হলেন, ঢাকা জেলার সাবেক অতিরিক্ত পুলিশ সুপার (ক্রাইম অ্যান্ড অপস) মো. আব্দুল্লাহিল কাফী, সাবেক অতিরিক্ত পুলিশ সুপার (সাভার সার্কেল) মো. শাহিদুল ইসলাম, ডিবির তৎকালীন পরিদর্শক আরাফাত হোসেন, এসআই মালেক, এসআই আরাফাত উদ্দিন, এএসআই কামরুল হাসান, এসআই শেখ আবজালুল হক ও কনস্টেবল মুকুল। গত বছরের ২১ আগস্ট আসামিদের বিরুদ্ধে অভিযোগ গঠন করে বিচার শুরুর আদেশ দেন ট্রাইব্যুনাল। সে সময় উপস্থিত আট আসামির সাতজনই নিজেদের নির্দোষ দাবি করেন। তবে দোষ স্বীকার করে রাজসাক্ষী হিসেবে জবানবন্দি দিয়েছেন এসআই শেখ আবজালুল হক। এ মামলায় তদন্ত কর্মকর্তা জানে আলম খানসহ মোট ২৪ জন সাক্ষীর সাক্ষ্যগ্রহণ করা হয়েছে। একই বছরের ২ জুলাই প্রসিকিউশনের জমা দেওয়া আনুষ্ঠানিক অভিযোগ আমলে নেন আদালত। অভিযোগের সঙ্গে অন্যান্য তথ্যসূত্র হিসেবে ৩১৩ পৃষ্ঠা, সাক্ষী ৬২, দালিলিক প্রমাণাদি ১৬৮ পৃষ্ঠা ও দুটি পেনড্রাইভ যুক্ত করে প্রসিকিউশন। উল্লেখ্য, ২০২৪ সালের ৫ আগস্ট সাভারের আশুলিয়ায় পুলিশের গুলিতে প্রাণ হারান ছয় তরুণ। এরপর পুলিশ ভ্যানে তাদের মরদেহ তুলে আগুনে পুড়িয়ে দেওয়া হয়। নৃশংস এ ঘটনার সময় একজন জীবিত ছিলেন বলে অভিযোগ রয়েছে। পেট্রোল ঢেলে তাকেও পুড়িয়ে মারা হয়। এছাড়া, সেখানে এর আগের দিন একজন শহীদ হয়েছিলেন। এ ঘটনায় একই বছরের ১১ সেপ্টেম্বর মানবতাবিরোধী অপরাধের অভিযোগ এনে আন্তর্জাতিক অপরাধ ট্রাইব্যুনালে মামলা দায়ের করা হয়। বিডি প্রতিদিন\/কেএ","url":"https:\/\/www.bd-pratidin.com\/national\/2026\/02\/05\/1213261","date":1770256938000,"language":"bn","token_count":334,"source":"Bangladesh Pratidin"}
{"title":"শেষ বলে শান্তকে ফিরিয়ে বিপিএলে শরিফুলের রেকর্ড","body":"একটি উইকেট দরকার ছিল, তাহলেই রেকর্ড! ইনিংসের শেষ বলে সেই আকাঙ্ক্ষিত উইকেট নিয়ে সেই সাফল্য পেয়েও গেলেন শরিফুল ইসলাম। রাজশাহী ওয়ারিয়র্সের অধিনায়ক নাজমুল হোসেন শান্তকে ফিরতি ক্যাচে বিপিএলের এই আসরে ২৬তম উইকেট নিলেন চট্টগ্রাম রয়্যালসের পেসার। বিপিএলের এক আসরে সর্বোচ্চ উইকেটের মালিক হলেন শরিফুল। ১২ ম্যাচে ২৬ উইকেট নিয়েছেন তিনি। পেছনে ফেলেছেন গত মৌসুমে তাসকিন আহমেদের সর্বোচ্চ উইকেটের রেকর্ড। গতবার দুর্বার রাজশাহীর হয়ে ১২ ম্যাচে ২৫ উইকেট নিয়েছিলেন তাসকিন। আজ (শুক্রবার) তার সেই কীর্তি থেকে এক উইকেট পেছনে ছিলেন শরিফুল। ফাইনালে দুটি উইকেট নিয়ে জাতীয় দলের সতীর্থকে ছাড়িয়ে গেলেন তিনি। শরিফুল এই আসরে ২৬৯ বল করেছেন। রান দিয়েছেন ২৬২। সেরা বোলিং ফিগার ৯ রানে ৫ উইকেট। ১০.০৭ গড় ও ৫.৮৪ ইকোনমি রেটে বিপিএল শেষ করলেন তিনি। নোয়াখীল এক্সপ্রেসের বিপক্ষে তার সেরা বোলিং ছিল। একই দলের বিপক্ষে প্রথম ম্যাচে ২ উইকেট পান তিনি। দ্বিতীয় ম্যাচে রংপুর রাইডার্সের বিপক্ষেই কেবল উইকেটশূন্য ছিলেন শরিফুল। তিন উইকেট নিয়েছেন তিনবার, দুটি করে চারবার। এবারের বিপিএলে সর্বোচ্চ উইকেটশিকারির মর্যাদা পাচ্ছেন শরিফুল। তার নিকটবর্তী বোলার সিলেট টাইটান্সের নাসুম আহমেদ (১৮)।","url":"https:\/\/www.bd-pratidin.com\/sports\/2026\/01\/23\/1208355","date":1769177661000,"language":"bn","token_count":163,"source":"Bangladesh Pratidin"}
{"title":"গুমের শিকার পরিবারের সঙ্গে তারেক রহমানের মতবিনিময়","body":"গণতান্ত্রিক আন্দোলনের সময়ে আওয়ামী লীগ সরকারের আমলে গুম, খুন ও নির্যাতনের শিকার ব্যক্তিদের পরিবারের সদস্যদের সাথে মতবিনিময় সভায় অংশ নিয়েছেন বাংলাদেশ জাতীয়তাবাদী দল-বিএনপি’র চেয়ারম্যান তারেক রহমান। আজ বেলা সাড়ে ১১টায় এ সভা শুরু হয়। ‘আমরা বিএনপি পরিবার’ ও ‘মায়ের ডাক’ নামক দুই সংগঠনের যৌথ উদ্যোগে এ আয়োজন করা হয়। অনুষ্ঠানে প্রধান অতিথি হিসেবে উপস্থিত আছেন বিএনপি চেয়ারম্যান তারেক রহমান। এ সময় বিএনপির স্থায়ী কমিটির সদস্য সালাহউদ্দিন আহমেদ, জ্যেষ্ঠ যুগ্ম মহাসচিব রুহুল কবির রিজভী, কোষাধ্যক্ষ রশিদুজ্জামান মিল্লাত, চেয়ারপারসনের উপদেষ্টা তাহসিনা রুশদীর লুনা, সহ-গণশিক্ষাবিষয়ক সম্পাদক আনিসুর রহমান তালুকদার খোকন, জাতীয় নির্বাহী কমিটির সদস্য হুম্মাম কাদের চৌধুরীসহ অন্যান্য নেতা উপস্থিত আছেন। বিডি-প্রতিদিন\/ সালাহ উদ্দীন","url":"https:\/\/www.bd-pratidin.com\/national\/2026\/01\/17\/1205704","date":1768632151000,"language":"bn","token_count":101,"source":"Bangladesh Pratidin"}
{"title":"নির্বাচনের পর দ্রুত দায়িত্ব হস্তান্তর করবে সরকার : আজাদ মজুমদার","body":"প্রধান উপদেষ্টার উপ-প্রেস সচিব আবুল কালাম আজাদ মজুমদার বলেছেন, নির্বাচনের পর যত দ্রুত সম্ভব নির্বাচিত জনপ্রতিনিধিদের কাছে সরকারের দায়িত্ব হস্তান্তর করা হবে। বুধবার রাতে নিজের ভেরিফায়েড ফেসবুক পেজে এক পোস্টে তিনি এ কথা জানান। ফেসবুক পোস্টে আজাদ মজুমদার লেখেন, নির্বাচনের পরও অন্তর্বর্তী সরকার আরও ১৮০ কার্যদিবস ক্ষমতায় থাকবে— এমন প্রচারণার পেছনে অসৎ উদ্দেশ্য রয়েছে। যারা এ ধরনের কথা ছড়াচ্ছে, তারাই কয়েক দিন আগেও নির্বাচন নিয়ে সংশয় তৈরি করার চেষ্টা করেছিল। এখন নির্বাচন সময়মতো হচ্ছে দেখে তারা নতুন ষড়যন্ত্রতত্ত্ব হাজির করছে। আমরা লক্ষ্য করেছি, এদের এই রকম অসৎ প্রোপাগান্ডায় অনেক উচ্চশিক্ষিত মানুষও বিভ্রান্ত হচ্ছেন। বাস্তবে এ ধরনের বিভ্রান্তির কোনো সুযোগ নেই। তিনি বলেন, নির্বাচনের পর যত দ্রুত সম্ভব নির্বাচিত জনপ্রতিনিধিদের কাছে দায়িত্ব হস্তান্তর করবে সরকার। বিডি প্রতিদিন\/কেএ","url":"https:\/\/www.bd-pratidin.com\/national\/2026\/02\/05\/1213316","date":1770278136000,"language":"bn","token_count":116,"source":"Bangladesh Pratidin"}
{"title":"‘মুরগি মুন্নী’ রিচি","body":"অভিনেত্রী রিচি সোলায়মান। নব্বই দশক থেকে বিয়ের পর আমেরিকা-বাংলাদেশ যাওয়া-আসার মধ্যেই থেকেছেন তিনি। যদিও দেশের প্রতি, বাংলা ভাষা ও সংস্কৃতির প্রতি সন্তানদের টান যাতে আরও প্রগাঢ় হয়, সে জন্য পাঁচ বছর আগেই ছেলে রায়ান ও মেয়ে ইলমাকে দেশের স্কুলে ভর্তি করিয়েছেন রিচি সোলায়মান। ২০০৮ সালের ২৮ ফেব্রুয়ারি আমেরিকাপ্রবাসী রাশেকুর রহমান মালিককে বিয়ে করেছেন তিনি। সম্প্রতি স্বামী-সন্তান-সংসারের অনেক অজানা তথ্য রিচি সোলায়মান শেয়ার করেছেন জনপ্রিয় পডকাস্ট ‘বিহাইন্ড দ্য ফেইম উইথ আরআরকে’র দ্বিতীয় মৌসুমের অষ্টম পর্বে। রুম্মান রশীদ খানের সঞ্চালনায় দীর্ঘ এ পডকাস্টে রিচি সোলায়মান জানিয়েছেন, আমেরিকায় সব কাজ নিজেদেরই করতে হয়। এমনও হয়েছে, একসঙ্গে ৭০-৮০ জনের জন্য রান্না করি। ঈদের সময় ৬০-৬৫টি পরোটাও ভাজতে হয়। আনন্দ নিয়ে ওসব কাজ করি। আমার ডাকনাম ‘মুন্নী’। আমার হাতের ‘চিকেন’ ডিশ অনেক জনপ্রিয় হওয়ায় মজা করে অনেকে আমাকে ‘মুরগি মুন্নী’ বলে ডাকে।","url":"https:\/\/www.bd-pratidin.com\/entertainment-news\/2026\/01\/26\/1209238","date":1769364000000,"language":"bn","token_count":127,"source":"Bangladesh Pratidin"}
{"title":"প্রধান উপদেষ্টার সঙ্গে সাক্ষাতে সপরিবারে যমুনায় তারেক রহমান","body":"অন্তর্বর্তী সরকারের প্রধান উপদেষ্টা ড. মুহাম্মদ ইউনূসের সঙ্গে সৌজন্য সাক্ষাৎ করতে সপরিবারে রাষ্ট্রীয় অতিথি ভবন যমুনায় পৌঁছেছেন বিএনপি চেয়ারম্যান তারেক রহমান। বৃহস্পতিবার সন্ধ্যা সাড়ে ৭টার দিকে তিনি যমুনায় পৌঁছান। তারেক রহমানের সঙ্গে তার স্ত্রী ডা. জুবাইদা রহমান, কন্যা ব্যারিস্টার জাইমা রহমান রয়েছেন। এর আগে সন্ধ্যা ৬টা ৪২ মিনিটে গুলশানে বিএনপি চেয়ারম্যানের কার্যালয় থেকে বের হয়ে বাসভবনে যান তারেক রহমান। বাসভবনে ৬টা ৪৭ মিনিটে প্রবেশ করে ৬টা ৫২ মিনিটে সেখান থেকে বেরিয়ে সবার আগে বাংলাদেশ বাসে করে যমুনার উদ্দেশে রওনা হন তিনি। যুক্তরাজ্যের লন্ডন সফরকালে গত বছরের ১৩ জুন প্রধান উপদেষ্টা ড. মুহাম্মদ ইউনূস প্রথমবার তারেক রহমানের সঙ্গে একান্তে বৈঠক করেন। তখন তারেক রহমান বিএনপির ভারপ্রাপ্ত চেয়ারম্যান ছিলেন। লন্ডনের ডরচেস্টার হোটেলে দু’জনের সেই বৈঠকের পর উভয়পক্ষের প্রতিনিধি যৌথ বিবৃতি দিয়েছিলেন। যুক্তরাজ্যে ১৭ বছরের নির্বাসিত জীবন কাটিয়ে গত ২৫ ডিসেম্বর দেশে ফেরেন তারেক রহমান। গত ৩০ ডিসেম্বর সাবেক প্রধানমন্ত্রী বেগম খালেদা জিয়া ইন্তেকাল করেন। এর ১০ দিনের মাথায় ৯ জানুয়ারি বিএনপি চেয়ারম্যান হন তারেক রহমান। বিএনপির সর্বোচ্চ নীতি-নির্ধারণী ফোরাম জাতীয় স্থায়ী কমিটির বৈঠকে সর্বসম্মতিক্রমে তারেক রহমানকে দলের সর্বোচ্চ পদে দায়িত্ব দেওয়া হয়। বিএনপি চেয়ারম্যান হিসেবে আজই প্রথম তারেক রহমান অন্তর্বর্তী সরকারের প্রধান উপদেষ্টা অধ্যাপক মুহাম্মদ ইউনূসের সঙ্গে বৈঠক করছেন। বিডি প্রতিদিন\/জুনাইদ","url":"https:\/\/www.bd-pratidin.com\/national\/2026\/01\/15\/1205087","date":1768486872000,"language":"bn","token_count":189,"source":"Bangladesh Pratidin"}
{"title":"ভারতীয় মিডিয়ায় ধর্মেন্দ্রর ‘মৃত্যুর’ খবরে চটেছেন হেমা মালিনী ও এশা দেওল","body":"ভারতীয় চলচ্চিত্র জগতের কিংবদন্তি অভিনেতা ও প্রযোজক ধর্মেন্দ্র সিং দেওল ‘মারা গেছেন’ বিভিন্ন গণমাধ্যমে প্রকাশিত এ সংবাদের তীব্র নিন্দা জানিয়েছেন তার মেয়ে এশা দেওল। মৃত্যুর সংবাদ সত্য নয় উল্লেখ করে তিনি জানিয়েছেন, বাবা সুস্থ হয়ে উঠছেন। মিডিয়ায় বাবার মৃত্যুর খবরে ক্ষুব্ধ এশা দেওল ইনস্টাগ্রামে এক পোস্টে লেখেন, ‘মিডিয়াগুলো অতিরিক্ত প্রচারণা চালাচ্ছে। মিথ্যা খবর ছড়িয়ে দিচ্ছে। আমার বাবা স্থিতিশীল। সুস্থ হয়ে উঠছেন। আমরা সকলকে আমাদের পারিবারিক গোপনীয়তা বজায় রাখার জন্য অনুরোধ করছি। বাবার দ্রুত আরোগ্যের প্রার্থনার জন্য ধন্যবাদ।’ মৃত্যুর সংবাদে ক্ষোভ প্রকাশ করেছেন সহধর্মিণী হেমা মালিনীও। মঙ্গলবার সকাল ১০টা ১০ মিনিটে সামাজিক যোগাযোগ মাধ্যম এক্স-এ এক পোস্টে তিনি লিখেছেন, ‌‘যা ঘটছে তা ক্ষমার অযোগ্য! দায়িত্বশীল গণমাধ্যমগুলো কীভাবে একজন ব্যক্তি যিনি চিকিৎসায় সাড়া দিচ্ছেন এবং সুস্থ হয়ে উঠছেন তার সম্পর্কে মিথ্যা খবর ছড়াতে পারে? এটি অত্যন্ত অসম্মানজনক এবং দায়িত্বজ্ঞানহীন আচরণ। অনুগ্রহ করে পরিবার ও তাদের গোপনীয়তার প্রয়োজনীয়তার প্রতি যথাযথ সম্মান জানান।’ মঙ্গলবার সকাল থেকেই ভারতের কিছু গণমাধ্যম যেমন ইন্ডিয়া টুডে, ইকোনমিকস টাইমস, জি নিউজ ও টেলিগ্রাফের প্রতিবেদনে মৃত্যুর খবর প্রকাশ করা হয়। এমনকি ভারতের কেন্দ্রীয় মন্ত্রী রাজনাথ সিং, চিত্রনাট্যকার জাবেদ আখতারসহ আরও কেউ কেউ তার মৃত্যুতে শোক জানিয়ে সামাজিক যোগাযোগ মাধ্যমে পোস্ট দেন। পরে অবশ্য রাজনাথ সিং তার পোস্ট মুছে ফেলেন। বিডি-প্রতিদিন\/শআ","url":"https:\/\/www.bd-pratidin.com\/entertainment\/2025\/11\/11\/1178368","date":1762840176000,"language":"bn","token_count":190,"source":"Bangladesh Pratidin"}
{"title":"বড় চুক্তির পথে ভারত ও ইইউ","body":"ভারতের প্রজাতন্ত্র দিবস উদ্যাপনের আয়োজনে আগামীকাল প্রধান অতিথি হিসেবে উপস্থিত থাকবেন ইউরোপীয় কাউন্সিলের প্রেসিডেন্ট আন্তোনিও লুইস সান্তোস দা কস্তা এবং ইউরোপীয় কমিশনের প্রেসিডেন্ট উরসুলা ভন ডার লেন। বিবিসি লিখেছে, রাষ্ট্রীয় ভোজ ও আনুষ্ঠানিক আড়ম্বরের পাশাপাশি এ দুই নেতার আলোচ্যসূচিতে আরও একটি গুরুত্বপূর্ণ বিষয় থাকবে এশিয়ার তৃতীয় বৃহত্তম অর্থনীতির সঙ্গে মুক্তবাণিজ্য আলোচনাকে এগিয়ে নেওয়া। ইউরোপের জন্য এটি এমন এক সময়, যখন ভূরাজনৈতিক পরিস্থিতি অত্যন্ত চ্যালেঞ্জিং। গ্রিনল্যান্ড দখলের মার্কিন পরিকল্পনার বিরোধিতা করায় ইউরোপীয় মিত্রদের বিরুদ্ধে বাণিজ্য যুদ্ধ জোরদার করার হুমকি দিয়েছিলেন যুক্তরাষ্ট্রের প্রেসিডেন্ট ডোনাল্ড ট্রাম্প। পরে অবশ্য সেই অবস্থান থেকে সরে আসেন তিনি। বিবিসি লিখেছে, ইউরোপীয় অতিথি নির্বাচনের মাধ্যমে ভারত একটি গুরুত্বপূর্ণ কূটনৈতিক বার্তাও দিচ্ছে ভারতের ওপর আরোপিত ৫০ শতাংশ শুল্ক নিয়ে ওয়াশিংটনের সঙ্গে যে অচলাবস্থা তৈরি হয়েছে, তা নতুন বছরেও চলায় দিল্লি বাকি বিশ্বের সঙ্গে কৌশলগত ও বাণিজ্যিক সম্পর্ক দ্রুত জোরদার করছে। লন্ডনভিত্তিক গবেষণা প্রতিষ্ঠান চ্যাথাম হাউসের শীতেজ বাজপেয়ি বিবিসিকে বলেন, ‘ভারত যে একটি বহুমুখী পররাষ্ট্রনীতি বজায় রাখে এবং ট্রাম্প প্রশাসনের খেয়ালখুশির ওপর নির্ভরশীল নয় তার ইঙ্গিত দিচ্ছে এ পদক্ষেপ।’ কিছু প্রতিবেদনে বলা হয়েছে, আগামী ২৭ জানুয়ারি উভয় পক্ষের শীর্ষ পর্যায়ের বৈঠকে এ চুক্তি ঘোষণা হতে পারে। ভন ডার লেন এবং ভারতের বাণিজ্যমন্ত্রী পীযূষ গয়াল দুজনেই একে ‘সবচেয়ে বড় চুক্তি’ বলে বর্ণনা করেছেন যা প্রায় দুই দশক ধরে চলা কঠিন আলোচনার সমাপ্তি টানার গুরুত্বকে তুলে ধরছে। এ চুক্তি কার্যকর হলে এটি হবে চার বছরের মধ্যে ভারতের নবম মুক্তবাণিজ্য চুক্তি (এফটিএ); এর আগে যুক্তরাজ্য, ওমান, নিউজিল্যান্ডসহ বিভিন্ন দেশের সঙ্গে চুক্তি হয়েছে। আর ব্রাসেলসের জন্য এটি সাম্প্রতিক মেরকুসুর বাণিজ্য জোটের চুক্তির ধারাবাহিকতা। এর আগে তারা জাপান, দক্ষিণ কোরিয়া ও ভিয়েতনামের সঙ্গে মুক্তবাণিজ্য চুক্তি করেছে। ইকোনমিস্ট ইন্টেলিজেন্স ইউনিটের জ্যেষ্ঠ বিশ্লেষক সুমেধা দাশগুপ্ত বলেন, ‘ভূরাজনৈতিক হুমকির কারণে বাণিজ্য পরিবেশ অস্থির হয়ে উঠেছে, ফলে উভয় পক্ষই এখন নির্ভরযোগ্য বাণিজ্য অংশীদার খুঁজছে। -বিবিসি","url":"https:\/\/www.bd-pratidin.com\/international\/2026\/01\/25\/1208918","date":1769277600000,"language":"bn","token_count":276,"source":"Bangladesh Pratidin"}
{"title":"তেহরানের প্রতি সমর্থন পুনর্ব্যক্ত করেছে জর্ডান","body":"ইরানে যুক্তরাষ্ট্রের হামলার আশঙ্কার মধ্যেই দেশটির পররাষ্ট্রমন্ত্রীর আব্বাস আরাঘচির সঙ্গে কথা বলেছেন জর্ডানের উপ-প্রধানমন্ত্রী আয়মান সাফাদি। সোমবার (২ ফেব্রুয়ারি) ফোনালাপে তেহরানের প্রতি সমর্থন পুনর্ব্যক্ত করেছেন তিনি। জর্ডানের পররাষ্ট্র মন্ত্রণালয়ের এক বিবৃতিতে দুই শীর্ষ কূটনীতিকের ফোনালাপের বিষয়টি নিশ্চিত করেছেন। বিবৃতিতে বলা হয়েছে, রিয়াদ এবং আম্মান তাদের ভূখণ্ড বা আকাশসীমা ব্যবহার করে ইসলামী প্রজাতন্ত্রের ওপর আক্রমণ চালানোর অনুমতি দিবে না বলে আশস্ত করেছেন। পররাষ্ট্র মন্ত্রণালয় বলছে, জর্ডান কোনও আঞ্চলিক সংঘাতের যুদ্ধক্ষেত্র বা ইরানের বিরুদ্ধে কোনও সামরিক পদক্ষেপের জন্য লঞ্চিং প্যাড হবে না। আম্মান কোনও পক্ষকে তার আকাশসীমা লঙ্ঘন করতে বা তার নাগরিকদের নিরাপত্তা ও নিরাপত্তার জন্য হুমকিস্বরূপ হতে দিবে না। এদিকে মেহের নিউজের এক প্রতিবেদনে বলা হয়েছে, আঞ্চলিক স্থিতিশীলতা রক্ষায় তেহরানের প্রতি সমর্থন পুনর্ব্যক্ত করেছে ইয়েমেন। সূত্র: ইরান ইন্টারন্যাশনাল। বিডি প্রতিদিন\/কামাল","url":"https:\/\/www.bd-pratidin.com\/international-news\/2026\/02\/02\/1212427","date":1770046041000,"language":"bn","token_count":119,"source":"Bangladesh Pratidin"}
{"title":"ঈশানের নতুন গান ‘যাব যাব মন’","body":"সংগীতশিল্পী ঈশান মজুমদার ‘যাব যাব মন’ শিরোনামের নতুন গান নিয়ে হাজির হয়েছেন। 'ঈশান এর গান' ইউটিউব চ্যানেলে প্রচার হয়েছে গানটি, কথা লিখেছেন যশ নমুদার, যুগ্মভাবে সংগীতায়োজন করেছেন ঈশান ও দীপ্র আহমেদ। গানের ভিডিও চিত্রে অভিনেতা আবদুল্লাহ আল সেন্টু ও মার্শিয়া কাজ করেছেন। গানটি নিয়ে ঈশান মজুমদার বলেন, 'যাব যাব মন' একেবারেই স্বাধীন একটি কাজ। আমার কাছের বন্ধু-বান্ধব ও ভাইদের নিয়ে করা। কাজটি করে অনেক আনন্দ যেমন পেয়েছি, তেমনিভাবে নতুন অনেক কিছু শিখেছি। আশা করি গানটি সবার ভালো লাগবে। ‘দাঁড়ালে দুয়ারে’, ‘নিঠুর মনোহর’, ‘জেনে নিয়ো’ থেকে গেল বছরের ‘গুলবাহার’ একের পর কয়েকটি গানে পরিচিতি পেয়েছেন ঈশান। ‘যাব যাব মন’ ছাড়াও আরও কয়েকটি গান রেকর্ড করেছেন ঈশান। গানগুলো ধারাবাহিকভাবে ভিডিওচিত্রে প্রকাশ করা হবে বলে জানিয়েছেন তিনি। বিডি-প্রতিদিন\/আব্দুল্লাহ","url":"https:\/\/www.bd-pratidin.com\/entertainment\/2026\/02\/04\/1212900","date":1770189115000,"language":"bn","token_count":115,"source":"Bangladesh Pratidin"}
{"title":"উত্তেজনা বাড়িয়ে মার্কিন রণতরীর কাছে সামরিক মহড়ার ঘোষণা ইরানের","body":"যুক্তরাষ্ট্রের সঙ্গে ক্রমবর্ধমান উত্তেজনার মধ্যেই মার্কিন রণতরীর কাছাকাছি গুরুত্বপূর্ণ হরমুজ প্রণালীতে দুই দিনব্যাপী লাইভ-ফায়ার নৌ মহড়ার ঘোষণা দিয়েছে ইরান। রবিবার থেকে শুরু হওয়ার কথা এই মহড়া। এর আগে মধ্যপ্রাচ্যে বিমানবাহী রণতরী আব্রাহাম লিংকনসহ একাধিক নৌবহর মোতায়েন করে যুক্তরাষ্ট্র। ইরানের ঘোষণার পরপরই তেহরানকে সতর্ক করেছে যুক্তরাষ্ট্র। মার্কিন সামরিক বাহিনীর মধ্যপ্রাচ্য বিষয়ক কমান্ড সেন্টকম জানিয়েছে, হরমুজ প্রণালীতে কোনও ধরনের ‘অনিরাপদ ও অপেশাদার আচরণ’ সহ্য করবে না ওয়াশিংটন। বিশেষ করে মার্কিন রণতরীর ওপর দিয়ে ইরানি ড্রোন বা বিমান উড্ডয়ন, কিংবা ইরানি স্পিডবোটের কাছে আসাকে ‘অগ্রহণযোগ্য’ বলে বিবেচিত হবে। এক বিবৃতিতে সেন্টকম জানায়, যুক্তরাষ্ট্রের বাহিনী, আঞ্চলিক অংশীদার কিংবা বাণিজ্যিক জাহাজের আশপাশে অনিরাপদ আচরণ সংঘর্ষ, উত্তেজনা বৃদ্ধি এবং অস্থিতিশীলতার ঝুঁকি বাড়ায়। সেন্টকম আরও দাবি করে, যুক্তরাষ্ট্রের সামরিক বাহিনী বিশ্বের সবচেয়ে প্রশিক্ষিত ও শক্তিশালী বাহিনী। আমরা সর্বোচ্চ পেশাদারিত্ব বজায় রেখে আন্তর্জাতিক নীতিমালা অনুসরণ করি। ইরানের ইসলামিক রেভল্যুশনারি গার্ড কর্পস (আইআরজিসি)-এরও একই আচরণ করা উচিত। যুক্তরাষ্ট্র স্পষ্ট করে জানিয়েছে, ইরানের ঘোষিত মহড়ার সময় সরাসরি গোলাবারুদ ব্যবহার করা হলেও তা যেন হরমুজ প্রণালীতে নৌ চলাচলের স্বাধীনতা এবং আন্তর্জাতিক বাণিজ্যিক জাহাজ চলাচল ব্যাহত না করে। বিশ্বের অন্যতম গুরুত্বপূর্ণ এই সমুদ্রপথ দিয়ে প্রতিদিন বিপুল পরিমাণ তেল ও পণ্য পরিবহন হয়। বিশ্লেষকদের মতে, এই মহড়া ও পাল্টা সতর্কবার্তা হরমুজ প্রণালীকে ঘিরে যুক্তরাষ্ট্র-ইরান উত্তেজনাকে আরও বাস্তব করে তুলছে, যা আঞ্চলিক নিরাপত্তা ও বৈশ্বিক জ্বালানি বাজারে প্রভাব ফেলতে পারে। সূত্র: আল-জাজিরা বিডি প্রতিদিন\/একেএ","url":"https:\/\/www.bd-pratidin.com\/international-news\/2026\/01\/31\/1211413","date":1769851570000,"language":"bn","token_count":210,"source":"Bangladesh Pratidin"}
{"title":"এপস্টাইন ফাইলস: মোদি-আম্বানির মুখোশও খসে পড়ল, বিশ্বে তোলপাড়","body":"মার্কিন বিচার বিভাগ কর্তৃক দণ্ডিত যৌন অপরাধী জেফরি এপস্টাইন সংক্রান্ত কয়েক লাখ পৃষ্ঠার নতুন নথি ফাঁস হওয়ার পর বিশ্ব রাজনীতিতে ভয়াবহ অস্থিরতা তৈরি হয়েছে। শুক্রবার প্রকাশিত এই বিপুল নথিতে ভারত, যুক্তরাজ্য, অস্ট্রেলিয়া ও স্লোভাকিয়ার মতো দেশগুলোর শীর্ষস্থানীয় রাজনৈতিক ও ব্যবসায়িক ব্যক্তিত্বদের নাম আসায় রীতিমতো আন্তর্জাতিক শোরগোল পড়ে গেছে। বিশেষ করে ভারতের প্রধানমন্ত্রী নরেন্দ্র মোদি ও প্রভাবশালী ব্যবসায়ী অনিল আম্বানির মধ্যকার যোগসূত্র এবং ট্রাম্প প্রশাসনের সঙ্গে সংযোগ স্থাপনে এপস্টাইনের মধ্যস্থতা নিয়ে চাঞ্চল্যকর তথ্য সামনে এসেছে। প্রকাশিত নথিগুলো থেকে জানা যায়, ২০০৮ সালে যৌন অপরাধে দোষী সাব্যস্ত হওয়ার পরও এপস্টাইনের সঙ্গে যোগাযোগ বজায় রেখেছিলেন রিলায়েন্স গ্রুপের চেয়ারম্যান অনিল আম্বানি। ২০১৭ সালে ডোনাল্ড ট্রাম্প মার্কিন প্রেসিডেন্ট হিসেবে শপথ নেওয়ার দুই মাস পর অনিল আম্বানি এপস্টাইনকে আইমেসেজের মাধ্যমে জানান, ভারতের শীর্ষ নেতৃত্ব ট্রাম্পের ঘনিষ্ঠ বৃত্তের মানুষ যেমন জ্যারেড কুশনার ও স্টিভ ব্যাননের সঙ্গে সংযোগ স্থাপন করতে আগ্রহী। সেই বছরই মে মাসে মোদির সম্ভাব্য মার্কিন সফর এবং পরবর্তীতে ইসরায়েল সফরের বিষয়েও আম্বানি ও এপস্টাইনের মধ্যে বিস্তারিত আলোচনা হয়। ফাঁস হওয়া ইমেইলে দেখা যায়, ২০১৭ সালের ৬ জুলাই নরেন্দ্র মোদির ঐতিহাসিক ইসরায়েল সফরের নেপথ্যে এপস্টাইনের পরামর্শ ও প্রভাব কাজ করেছিল। মোদির সেই সফরের পর এপস্টাইন অজ্ঞাতনামা এক ব্যক্তিকে ইমেইলে লিখেছিলেন, ভারতের প্রধানমন্ত্রী তার পরামর্শ গ্রহণ করেছেন এবং ট্রাম্পের সুবিধার জন্য ইসরায়েলে গিয়েছেন। তিনি উল্লাসের সঙ্গে দাবি করেন, এই কৌশল পুরোপুরি সফল হয়েছে। এই সফরের পরই ভারত ইসরায়েলের অস্ত্রের বৃহত্তম ক্রেতা হিসেবে আবির্ভূত হয় এবং ফিলিস্তিন ইস্যুতে ভারতের দীর্ঘদিনের অবস্থানে বড় ধরনের পরিবর্তন লক্ষ্য করা যায়। নথিতে আরও উঠে এসেছে, ২০১৯ সালের ভারতের লোকসভা নির্বাচনে নরেন্দ্র মোদি বিশাল ব্যবধানে জয়ী হওয়ার কয়েক ঘণ্টার মধ্যেই এপস্টাইন এবং ট্রাম্পের সাবেক কৌশলবিদ স্টিভ ব্যাননের মধ্যে কথোপকথন হয়। সেখানে এপস্টাইন জানান, অনিল আম্বানি তার সঙ্গে দেখা করতে আসছেন এবং মোদি সরকার ব্যাননের চীন-বিরোধী দর্শনের প্রতি আস্থাশীল। এমনকি মোদি ও ব্যাননের মধ্যে একটি বৈঠকের আয়োজনের প্রস্তাবও দিয়েছিলেন এপস্টাইন। যদিও সেই বৈঠক শেষ পর্যন্ত হয়েছিল কি না, তার কোনো দাপ্তরিক প্রমাণ পাওয়া যায়নি। এই নথিতে মোদির মন্ত্রিসভার বর্তমান সদস্য হরদীপ সিং পুরীর নামও গুরুত্বের সঙ্গে উঠে এসেছে। সাবেক এই কূটনীতিবিদের সঙ্গে ২০১৪ সাল থেকেই এপস্টাইনের ইমেইল চালাচালি ছিল বলে প্রমাণ পাওয়া গেছে। লিংকড-ইনের প্রতিষ্ঠাতা রিড হফম্যানকে ভারতে বিনিয়োগে আকৃষ্ট করার বিষয়ে পুরী ও এপস্টাইন নিয়মিত যোগাযোগ রাখতেন। নথিপত্র অনুযায়ী, নিউইয়র্কে এপস্টাইনের বিলাসবহুল বাড়িতে কমপক্ষে তিনবার বৈঠক করেছিলেন হরদীপ সিং পুরী। অবশ্য এই খবর প্রকাশের পর পুরী ভারতীয় গণমাধ্যমকে জানিয়েছেন, এপস্টাইনের সঙ্গে তার সমস্ত আলাপচারিতা ছিল একান্তই ব্যবসায়িক ও পেশাদার পর্যায়ের। একজন দণ্ডিত যৌন অপরাধীর সঙ্গে বিশ্বনেতাদের এমন ঘনিষ্ঠ অর্থনৈতিক ও কৌশলগত আলোচনা নৈতিকভাবে বড় প্রশ্ন তুলেছে। বিশেষ করে মোদি সরকারের পররাষ্ট্রনীতির গুরুত্বপূর্ণ কিছু মোড় পরিবর্তনের পেছনে এপস্টাইনের মতো বিতর্কিত ব্যক্তির প্রভাবের ইঙ্গিত আসায় ভারতের অভ্যন্তরীণ রাজনীতিতেও বিতর্কের ঝড় উঠেছে। এখন পর্যন্ত ভারতীয় সরকারের পক্ষ থেকে এই নথির বিষয়ে কোনো আনুষ্ঠানিক প্রতিক্রিয়া জানানো হয়নি। তবে বিরোধী শিবির ও আন্তর্জাতিক বিশ্লেষকরা এই তথ্যের গভীরতা নিয়ে নতুন করে বিচার-বিশ্লেষণ শুরু করেছেন। সূত্র: আল জাজিরা বিডি প্রতিদিন\/নাজমুল","url":"https:\/\/www.bd-pratidin.com\/international-news\/2026\/02\/02\/1212449","date":1770052131000,"language":"bn","token_count":450,"source":"Bangladesh Pratidin"}
{"title":"গ্র্যান্ড স্লামে ইতিহাস গড়লেন জোকোভিচ","body":"টেনিস ইতিহাসে নতুন অধ্যায় যোগ করলেন নোভাক জোকোভিচ। গ্র্যান্ড স্লাম টুর্নামেন্টে প্রথম খেলোয়াড় হিসেবে ৪০০ ম্যাচ জয়ের অনন্য মাইলফলক স্পর্শ করলেন সার্বিয়ান এই কিংবদন্তি। শনিবার অস্ট্রেলিয়ান ওপেনের তৃতীয় রাউন্ডে রড লেভার এরেনায় নেদারল্যান্ডসের বোতিচ ফন ডে জান্দশুলপকে ৬-৩, ৬-৪, ৭-৬ (৪) গেমে পরাজিত করেন জোকোভিচ। দুই ঘণ্টা ৪৪ মিনিটের লড়াই শেষে জয় নিশ্চিত করেন ২৪ বারের গ্র্যান্ড স্লাম চ্যাম্পিয়ন। ম্যাচের প্রথম দুই সেটে দাপটের সঙ্গে জয় তুলে নেন জোকোভিচ। তবে তৃতীয় সেটে কিছুটা প্রতিরোধ গড়ে তোলেন জান্দশুলপ। সেটটি টাইব্রেকারে গড়ালেও প্রতিপক্ষের আনফোর্সড এররের সুযোগ কাজে লাগিয়ে শেষ পর্যন্ত সেট ও ম্যাচ জিতে নেন জোকোভিচ। এই জয়ের মাধ্যমে মেলবোর্ন পার্কে শেষ ষোলো নিশ্চিত করেছেন ৩৮ বছর বয়সী এই তারকা। চলতি অস্ট্রেলিয়ান ওপেনে টিকে থাকা খেলোয়াড়দের মধ্যে তিনিই সবচেয়ে বয়স্ক। দশবারের অস্ট্রেলিয়ান ওপেন চ্যাম্পিয়ন জোকোভিচ পরবর্তী রাউন্ডে মুখোমুখি হবেন ইয়াকুব মেনসিক ও ইথান কুইনের মধ্যকার ম্যাচের বিজয়ীর। বিডি প্রতিদিন\/মুসা","url":"https:\/\/www.bd-pratidin.com\/sports\/2026\/01\/24\/1208752","date":1769262677000,"language":"bn","token_count":137,"source":"Bangladesh Pratidin"}
{"title":"বাংলাদেশের বিশ্বকাপ বর্জনে সংকটে ভারতের অলিম্পিক বিড","body":"বাংলাদেশের টি–টোয়েন্টি বিশ্বকাপ থেকে সরে দাঁড়ানোর সিদ্ধান্ত শুধু ক্রিকেট অঙ্গনেই নয়, ভারতের ২০৩৬ অলিম্পিক আয়োজনের স্বপ্নেও বড় ধরনের প্রভাব ফেলতে পারে। খেলাধুলায় রাজনৈতিক প্রভাব নিয়ে আন্তর্জাতিক অলিম্পিক কমিটি (আইওসি) যে উদ্বিগ্ন, ভারত–বাংলাদেশ ক্রিকেট সম্পর্কের সাম্প্রতিক টানাপোড়েন সেই উদ্বেগ আরও বাড়িয়ে তুলেছে—এমনটাই জানিয়েছে ব্রিটিশ সংবাদমাধ্যম দ্য গার্ডিয়ান। প্রতিবেদনে বলা হয়, ফেব্রুয়ারিতে শুরু হতে যাওয়া টি–টোয়েন্টি বিশ্বকাপ থেকে বাংলাদেশ সরে দাঁড়িয়েছে। বাংলাদেশের অনুরোধ ছিল, তাদের গ্রুপ পর্বের ম্যাচগুলো ভারত থেকে সরিয়ে সহ–আয়োজক শ্রীলঙ্কায় নেওয়া হোক। তবে আন্তর্জাতিক ক্রিকেট কাউন্সিল (আইসিসি) সেই অনুরোধ প্রত্যাখ্যান করলে বাংলাদেশ টুর্নামেন্ট বর্জনের সিদ্ধান্ত নেয়। বাংলাদেশের জায়গায় বিশ্বকাপে অন্তর্ভুক্ত করা হয়েছে স্কটল্যান্ডকে। এই সিদ্ধান্তের পেছনে দীর্ঘদিনের রাজনৈতিক টানাপোড়েনও কাজ করেছে বলে মনে করা হচ্ছে। আইপিএলের দল কলকাতা নাইট রাইডার্স থেকে বাংলাদেশের পেসার মোস্তাফিজুর রহমানকে বাদ দেওয়ার পর দুই দেশের মধ্যে উত্তেজনা আরও বেড়ে যায়। গার্ডিয়ান বলছে, বাংলাদেশের ম্যাচ ভারতেই রাখার সিদ্ধান্ত আইসিসি নিলেও, এ ক্ষেত্রে ভারতীয় ক্রিকেট বোর্ড (বিসিসিআই) আইসিসির ওপর প্রভাব বিস্তার করেছে—এমন ধারণা ক্রিকেট বিশ্বে রয়েছে। আইসিসি নিজেদের স্বাধীন সংস্থা হিসেবে দাবি করলেও অতীতে বিসিসিআইয়ের পক্ষে সিদ্ধান্ত নেওয়ার নজির আছে। প্রতিবেদনে ২০২৪ টি–টোয়েন্টি বিশ্বকাপে সম্প্রচার ও আর্থিক সুবিধার কারণে ভারতকে গায়ানায় নিশ্চিত সেমিফাইনাল দেওয়ার উদাহরণ তুলে ধরা হয়েছে। আইসিসিতে বিসিসিআইয়ের প্রভাব অত্যন্ত শক্তিশালী এবং ভারতীয় সরকারের সঙ্গেও বোর্ডটির ঘনিষ্ঠ সম্পর্ক রয়েছে। বর্তমান আইসিসি চেয়ারম্যান জয় শাহ আগে বিসিসিআইয়ের সচিব ছিলেন, তার বাবা অমিত শাহ ভারতের স্বরাষ্ট্রমন্ত্রী। আইসিসির প্রধান নির্বাহী সঞ্জোগ গুপ্তও আগে ভারতের মিডিয়া জায়ান্ট জিওস্টারের সঙ্গে যুক্ত ছিলেন। এই বিতর্ক ভারতের জন্য সংবেদনশীল এক সময়ে সামনে এসেছে। সম্প্রতি দিল্লিতে ২০৩০ কমনওয়েলথ গেমস আয়োজনের অনুমোদন পেয়েছে ভারত। পাশাপাশি আহমেদাবাদে ২০৩৬ অলিম্পিক আয়োজনের জন্যও জোরালো বিড করছে দেশটি, যেখানে কাতারকে বড় প্রতিদ্বন্দ্বী হিসেবে দেখা হচ্ছে। তবে আইওসি খেলাধুলায় রাজনৈতিক হস্তক্ষেপের বিষয়ে আইসিসির তুলনায় অনেক বেশি কঠোর। গার্ডিয়ানকে আইওসির এক সূত্র জানিয়েছেন, অন্য দেশগুলোর বয়কটের আশঙ্কা থাকলে ভারতকে অলিম্পিক আয়োজনের দায়িত্ব দেওয়া ‘অচিন্তনীয়’ হয়ে উঠতে পারে। অলিম্পিক চার্টার অনুযায়ী, ক্রীড়া সংস্থাগুলোকে স্বাধীনভাবে পরিচালিত হতে হবে এবং রাজনৈতিক প্রভাবমুক্ত থাকতে হবে। অলিম্পিক মঞ্চে রাজনৈতিক বা ধর্মীয় মত প্রকাশও নিষিদ্ধ। আইওসির কঠোর অবস্থানের উদাহরণ হিসেবে প্রতিবেদনে ইন্দোনেশিয়ার প্রসঙ্গ এসেছে। ইসরায়েলি দলকে ভিসা দিতে অস্বীকৃতি জানানোয় ইন্দোনেশিয়াকে ভবিষ্যৎ অলিম্পিক আয়োজন সংক্রান্ত আলোচনা থেকেও সাময়িকভাবে নিষিদ্ধ করা হয়েছিল। বিশ্ব ক্রিকেট রাজনীতি তাই ২০৩৬ অলিম্পিক আয়োজনের দৌড়ে গুরুত্বপূর্ণ হয়ে উঠতে পারে। ক্রিকেট ১৯০০ সালের পর প্রথমবার অলিম্পিকে ফিরছে ২০২৮ লস অ্যাঞ্জেলেস গেমসে এবং ২০৩২ ব্রিসবেনেও থাকছে সূচিতে। আইওসি ভারতীয় বাজারকে আকৃষ্ট করতে ক্রিকেটকে অন্তর্ভুক্ত করলেও, রাজনৈতিক ঝুঁকি নিয়ে যে কোনো মূল্যে তা করবে না—এমন ইঙ্গিতও প্রতিবেদনে দেওয়া হয়েছে। এদিকে পাকিস্তানও বাংলাদেশের প্রতি সংহতি জানিয়ে টি–টোয়েন্টি বিশ্বকাপ বয়কটের কথা ভাবছে বলে উল্লেখ করেছে গার্ডিয়ান। পাশাপাশি ভারত–পাকিস্তান দ্বিপক্ষীয় সিরিজ বন্ধ থাকা এবং চ্যাম্পিয়নস ট্রফি ইস্যু নিয়েও দুই দেশের মধ্যে উত্তেজনা বিরাজমান। আইওসি সূত্রের মতে, অলিম্পিক আয়োজনের জন্য বিশ্বাসযোগ্য প্রার্থী হতে হলে পাকিস্তান ও বাংলাদেশের সঙ্গে সম্পর্ক উন্নয়নের স্পষ্ট বার্তা দিতে হবে ভারতকে। কারণ অলিম্পিকের মূল চেতনা হলো—পুরো বিশ্বকে এক মঞ্চে একত্র করা। বিডি-প্রতিদিন\/সুজন","url":"https:\/\/www.bd-pratidin.com\/sports\/2026\/01\/30\/1211184","date":1769791379000,"language":"bn","token_count":448,"source":"Bangladesh Pratidin"}
{"title":"আইসিসির শেষ দরজাও কি বন্ধ বাংলাদেশের সামনে?","body":"ভারত থেকে হাইব্রিড মডেলে যুক্ত হয়ে ২০২৬ টি-টোয়েন্টি বিশ্বকাপের ম্যাচ শ্রীলঙ্কায় সরিয়ে নেওয়ার বাংলাদেশের আরেকটি প্রচেষ্টা ব্যর্থ হয়েছে। আইসিসির বিরোধ নিষ্পত্তি কমিটিতে গিয়েও কোনো সুরাহা হয়নি বলে জানিয়েছে ভারতীয় বার্তা সংস্থা পিটিআই। প্রতিবেদনে বলা হয়েছে, নিরাপত্তাজনিত কারণ দেখিয়ে ভেন্যু শ্রীলঙ্কায় স্থানান্তরের প্রস্তাব নিয়ে আইসিসিতে অনুষ্ঠিত ভোটাভুটিতে বাংলাদেশ ১৪-২ ব্যবধানে হেরে যায়। ফলে ২০২৬ টি-টোয়েন্টি বিশ্বকাপে অংশ নিতে বাংলাদেশের সামনে ভারতের মাটিতে খেলাই বাধ্যতামূলক হয়ে পড়ে। এরপর আইসিসির ওই সিদ্ধান্ত পরিবর্তনের শেষ চেষ্টা হিসেবে সংস্থাটির বিরোধ নিষ্পত্তি কমিটি ডিআরসির শরণাপন্ন হয় বাংলাদেশ। তবে সেখানেও আইনি জটিলতায় আটকে যায় বিসিবির আবেদন। পিটিআই জানায়, ডিআরসি নিজেদের এখতিয়ার সংক্রান্ত আইনের ব্যাখ্যা দিয়ে বাংলাদেশের আবেদন খারিজ করে দিয়েছে। কমিটির বিধিমালার ১.৩ ধারায় স্পষ্টভাবে বলা আছে, আইসিসি কিংবা আইসিসির অনুমোদিত কোনো কমিটির সিদ্ধান্তের বিরুদ্ধে আপিল বিভাগ হিসেবে ডিআরসি কাজ করতে পারে না। এই সিদ্ধান্তের ফলে বাংলাদেশের বিশ্বকাপ খেলার সম্ভাবনা কার্যত প্রায় শূন্যের কোঠায় নেমে এসেছে। আইসিসির বোর্ডের আগের সিদ্ধান্তই বহাল থাকছে এবং নতুন করে ভেন্যু পরিবর্তনের আর কোনো সুযোগ থাকছে না। পিটিআই আরও জানিয়েছে, বাংলাদেশের পরিবর্তে কোন দল ২০২৬ টি-টোয়েন্টি বিশ্বকাপে সুযোগ পেতে পারে, সে বিষয়ে আনুষ্ঠানিক ঘোষণা আজ শনিবারের মধ্যেই আসতে পারে। বিডি প্রতিদিন\/আশিক","url":"https:\/\/www.bd-pratidin.com\/sports\/2026\/01\/24\/1208633","date":1769248923000,"language":"bn","token_count":179,"source":"Bangladesh Pratidin"}
{"title":"চিলির সুন্দরীকে টপকে দ্বিতীয় স্থানে বাংলাদেশের মিথিলা","body":"১২১টি দেশের প্রতিযোগীদের নিয়ে থাইল্যান্ডে শুরু হয়েছে ‘মিস ইউনিভার্স’-এর ৭৪তম আসর। প্রতিযোগীদের জন্য বিভিন্ন ধরনের কার্যক্রমের আয়োজন করেছে আয়োজক সংস্থা। একই সঙ্গে চলছে ভোটও। ১৯ নভেম্বর পর্যন্ত ভোট চলবে ভোট। বিশ্বের ১৩০ প্রতিযোগীদের মধ্যে কার মাথায় মুকুট উঠছে, তা নিয়ে চলছে জোর জল্পনা। এবারের আসরে বাংলাদেশের প্রতিনিধিত্ব করছেন তানজিয়া জামান মিথিলা। এরইমধ্যে মডেলিং ও অভিনয় দিয়ে বেম জনপ্রিয়তা পেয়েছেন তিনি। ‘পিপলস চয়েস’ ক্যাটাগরিতে বাংলাদেশের প্রতিনিধি তানজিয়া জামান মিথিলা চমক দেখিয়েছেন। বৃহস্পতিবার পর্যন্ত মিথিলা ২ লাখ ৮১ হাজারেরও বেশি ভোট পেয়ে দ্বিতীয় স্থানে অবস্থান করছেন। তিনি চিলির সুন্দরী ইন্না মলকে পেছনে ফেলে দিয়েছেন। এই তালিকায় প্রথম স্থানে রয়েছেন ইন্দোনেশিয়ার আহতিসা মানালো। তাকে পেছনে ফেলতে মিথিলার আরও ২৯ হাজার ভোট প্রয়োজন। মিথিলা তার দেশবাসীর কাছে ভোট দিয়ে জয় অর্জনের আহ্বান জানিয়েছেন। আশা করা যাচ্ছে, আজকালের মধ্যেই তিনি ভোট পেয়ে ফিলিপাইনের সুন্দরী আহতিসা মানালোকে ছাড়িয়ে এক নম্বরে পৌঁছাবেন। এছাড়াও ‘বেস্ট ন্যাশনাল কস্টিউম’ (প্রথম), ‘মিস কনজেনিয়ালিটি’ (দ্বিতীয়), ‘বেস্ট ইভিনিং গাউন’ (দ্বিতীয়) ও ‘বেস্ট স্কিন’ (তৃতীয়) বিভাগেও এগিয়ে আছেন মিথিলা। তাই শ্রেষ্ঠত্বের লড়াইয়ে জয়ী হতে হলে তাকে আরও প্রায় ২৯ হাজার ভোট পেতে হবে। তাই তিনি ভোট চাইছেন দেশবাসীর কাছে। জানিয়েছেন তাকে ভোট দেয়ার পদ্ধতিও। মিথিলা জানান, অ্যাপ স্টোর বা গুগল প্লে স্টোর থেকে মুঠোফোনে ‘মিস ইউনিভার্স’র অফিসিয়াল অ্যাপটি ডাউনলোড করে নিতে হবে। অ্যাপ ইনস্টল করে অ্যাকাউন্ট খুলুন বা লগইন করুন। এক্ষেত্রে ইমেল\/সোশ্যাল লগইন অপশন থাকতে পারে। অ্যাপে প্রবেশ করে Vote বাটনে ক্লিক করুন। People’s Choice সেকশনে সিলেক্ট করে Tangia Zaman Methila -কে নির্বাচন করুন। এই সেকশনে ফ্রি ভোট পাওয়ার অপশন আছে সেগুলো ক্লেইম করে ব্যবহার করুন এবং বাংলাদেশকে ভোট দিন। একাধিক ফ্রি ভোট পেতে একটি বিজ্ঞাপনের ভিডিও দেখুন এবং বিনামূল্যে ভোট সংগ্রহ করুন। এরপর বাংলাদেশকে ভোট দিন। এর আগে ‘মিস ইউনিভার্স’ প্রতিযোগিতায় অংশ নিতে ২ নভেম্বর থাইল্যান্ডে পৌঁছান ‘মিস ইউনিভার্স বাংলাদেশ ২০২৫’ মুকুটজয়ী মডেল ও অভিনয়শিল্পী তানজিয়া জামান মিথিলা। বিডি-প্রতিদিন\/শআ","url":"https:\/\/www.bd-pratidin.com\/entertainment\/2025\/11\/13\/1179232","date":1763026122000,"language":"bn","token_count":286,"source":"Bangladesh Pratidin"}
{"title":"খালেদা জিয়ার মৃত্যুতে সমবেদনা জানিয়ে ভারতীয় পার্লামেন্টে নীরবতা পালন","body":"ভারতের পার্লামেন্টের লোয়ার হাউজ লোকসভার বাজেট অধিবেশনের প্রথম দিন বাংলাদেশের সাবেক প্রধানমন্ত্রী বেগম খালেদা জিয়াসহ অন্যান্য নেতার মৃত্যুতে সমবেদনা জানিয়েছেন দেশটির আইনপ্রণেতারা। মৃতদের প্রতি শ্রদ্ধা জানাতে দেশটির প্রধানমন্ত্রী নরেন্দ্র মোদিসহ অন্যরা নীরবতা পালন করেন। ভারতীয় বার্তাসংস্থা ফ্রি প্রেস জার্নাল জানিয়েছে, বুধবার বাজেট অধিবেশন শুরু হয়। তার আগে বিমান দুর্ঘটনায় নিহত মহারাষ্ট্রের উপমূখ্যমন্ত্রী অজিত পাওয়ার, লোকসভার সাবেক পাঁচ সদস্য এবং বেগম খালেদা জিয়ার মৃত্যুতে শোক প্রস্তাব আনা হয়। এ সময় সবার নাম উচ্চারণ করা হয়। এরপর সংসদ সদস্যরা দাঁড়িয়ে তাদের প্রতি সমবেদনা ও শ্রদ্ধা জ্ঞাপন করেন। গত ৩০ ডিসেম্বর ঢাকার এভারকেয়ার হাসপাতালে চিকিৎসাধীন অবস্থায় শেষ নিঃশ্বাস ত্যাগ করেন বেগম খালেদা জিয়া। মৃত্যুকালে তার বয়স হয়েছিল ৮০ বছর। বেগম খালেদা জিয়ার মৃত্যুর পর ঢাকায় এসেছিলেন ভারতের পররাষ্ট্রমন্ত্রী এস জয়শঙ্কর। ওই সময় প্রধানমন্ত্রী নরেন্দ্র মোদির পক্ষ থেকে দেওয়া লিখিত শোকবার্তা বিএনপির চেয়ারম্যান তারেক রহমানের কাছে হস্তান্তর করেন তিনি। তিনবারের সাবেক প্রধানমন্ত্রীর মৃত্যুর পর ভারতের পাশাপাশি পাকিস্তানসহ দক্ষিণ এশিয়ার অন্যান্য দেশের প্রতিনিধিরা এসেছিলেন। সূত্র: ফ্রি প্রেস জার্নাল বিডি প্রতিদিন\/জুনাইদ","url":"https:\/\/www.bd-pratidin.com\/national\/2026\/01\/28\/1210393","date":1769611237000,"language":"bn","token_count":155,"source":"Bangladesh Pratidin"}
{"title":"রেকর্ড দামে বিক্রি হলো ব্র্যাডম্যানের ব্যাগি গ্রিন","body":"ক্রিকেট ইতিহাসের সর্বকালের সেরা ব্যাটার হিসেবে পরিচিত স্যার ডোনাল্ড ব্র্যাডম্যানের ব্যবহৃত একটি বিরল ব্যাগি গ্রিন ক্যাপ নিলামে রেকর্ড দামে বিক্রি হয়েছে। অস্ট্রেলিয়ার কিংবদন্তির এই ঐতিহাসিক ক্যাপটি সম্প্রতি ৪ লাখ ৬০ হাজার মার্কিন ডলারে বিক্রি হয়, যা বাংলাদেশি মুদ্রায় প্রায় ৫ কোটি ৬৩ লাখ টাকা। এটি ব্র্যাডম্যানের কোনো ব্যাগি গ্রিন ক্যাপের জন্য এ পর্যন্ত সর্বোচ্চ মূল্য। অস্ট্রেলিয়া ডে উপলক্ষে গোল্ড কোস্টে লয়েডস অকশনসে অনুষ্ঠিত নিলামে নাম প্রকাশে অনিচ্ছুক এক অস্ট্রেলিয়ান সংগ্রাহক এই ক্যাপটি কিনে নেন। নিলাম কর্তৃপক্ষ জানায়, ক্রেতা নিশ্চিত করেছেন এই মূল্যবান স্মারকটি একটি গুরুত্বপূর্ণ জাদুঘরে প্রদর্শনের ব্যবস্থা করা হবে, যাতে সাধারণ দর্শনার্থীরা এটি দেখতে পারেন। নিলামে বিক্রি হওয়া ব্যাগি গ্রিন ক্যাপটি ১৯৪৭-৪৮ মৌসুমে ভারতের বিপক্ষে টেস্ট সিরিজ চলাকালে ব্র্যাডম্যান নিজ হাতে সতীর্থ ক্রিকেটার এস ডব্লিউ সোহোনিকে উপহার দিয়েছিলেন। এটি ছিল ঘরের মাঠে ব্র্যাডম্যানের শেষ টেস্ট সিরিজ। ১৯৪৮ সালে অবসর নেওয়ার আগে টেস্ট ক্রিকেটে তিনি রেখে যান অবিশ্বাস্য ৯৯.৯৪ গড়, যা আজও ক্রিকেট ইতিহাসের সর্বোচ্চ। নিলাম তালিকায় লয়েডস উল্লেখ করে, 'ফার্মার্স সিডনি নির্মিত এবং ক্রিকেট কোট অব আর্মস সংবলিত ১৯৪৭-৪৮ সালের এই ব্যাগি গ্রিন ক্যাপ ক্রিকেট ইতিহাসের এক অনন্য স্মারক। দীর্ঘদিন ধরে পারিবারিক সংগ্রহে থাকা এই ক্যাপটি ডন ব্র্যাডম্যানের অজেয় যুগ এবং ভারতীয় দলের সঙ্গে এক ঐতিহাসিক বিনিময়ের স্মৃতি বহন করে।' উল্লেখযোগ্য বিষয় হলো, ক্যাপটি ৭৫ বছরেরও বেশি সময় ধরে একই পরিবারের কাছে সংরক্ষিত ছিল এবং এর আগে কখনো জনসমক্ষে প্রদর্শন বা নিলামে তোলা হয়নি। ব্র্যাডম্যানের যুগের ব্যাগি গ্রিন ক্যাপ অত্যন্ত দুর্লভ; হাতে গোনা কয়েকটিই টিকে আছে। ফলে এগুলো ক্রিকেট স্মারক জগতের সবচেয়ে কাঙ্ক্ষিত নিদর্শনের মধ্যে অন্যতম। বিডি প্রতিদিন\/মুসা","url":"https:\/\/www.bd-pratidin.com\/sports\/2026\/01\/26\/1209615","date":1769441781000,"language":"bn","token_count":239,"source":"Bangladesh Pratidin"}
{"title":"নির্বাচনে সহিংসতা প্রতিরোধে সব বাহিনীকে নির্দেশনা দেওয়া হয়েছে : স্বরাষ্ট্র উপদেষ্টা","body":"স্বরাষ্ট্র উপদেষ্টা লেফটেন্যান্ট জেনারেল (অব.) মো. জাহাঙ্গীর আলম চৌধুরী বলেছেন, আসন্ন ত্রয়োদশ জাতীয় সংসদ নির্বাচনে সহিংসতা প্রতিরোধে সব বাহিনীকে নির্দেশনা দেওয়া হয়েছে। তিনি আরও বলেন, সামনের ১২ তারিখের (১২ ফেব্রুয়ারি) যে নির্বাচন সেই নির্বাচনটা কীভাবে শান্তিপূর্ণ ও উৎসবমুখর হতে পারে, সবাই যেন সুষ্ঠুভাবে তাদের দায়িত্ব পালন করতে পারে-এসব বিষয়ে আমাদের আজ আলোচনা হয়েছে। নির্বাচনের দিন এমন কোনো সহিংসতা যাতে না ঘটে সে জন্য সব বাহিনীকে নির্দেশনা দেওয়া হয়েছে। বৃহস্পতিবার রাজারবাগে বাংলাদেশ পুলিশ অডিটোরিয়ামে আয়োজিত মতবিনিময় সভায় শেষে সাংবাদিকদের প্রশ্নের জবাবে এসব বলেন তিনি। ত্রয়োদশ জাতীয় সংসদ নির্বাচন ও গণভোট-২০২৬ সুষ্ঠুভাবে সম্পাদনের লক্ষ্যে আইনশৃঙ্খলা বিষয়ক এ মতবিনিময় সভা হয়। স্বরাষ্ট্র উপদেষ্টা বলেন, কোনো জায়গায় যদি কোনো বাকসো (ব্যালট বক্স) ছিনতাই হয়, তাহলে ওই পোলিং অফিসার থেকে শুরু করে প্রিসাইডিং অফিসার বা আইনশৃঙ্খলা বাহিনীর কেউ রক্ষা পাবে না। প্রশাসনের প্রতি নির্দেশনার বিষয়ে তিনি বলেন, এইবার তারা নির্দ্বিধায় কোনো দলের পক্ষে না হয়ে, সরকারি কর্মচারী হিসেবে কাজ করবেন। তারা কোনো পার্টির লেজুড় হবে না। আর কাউরে কোনো তেল দেবে না। নিরপেক্ষভাবে কাজ করবে। তিনি বলেন, সরকারি কর্মচারীরা কোনো রাজনৈতিক দলের সদস্য নয়, তারা সাধারণ জনগণের ট্যাক্সের টাকায় নিযুক্ত রাষ্ট্রের বেতনভুক্ত কর্মচারী। তাই কোনো রাজনৈতিক দলের প্রতি ন্যূনতম পক্ষপাতিত্ব বা পক্ষপাতদুষ্ট আচরণ সহ্য করা হবে না। স্বরাষ্ট্র উপদেষ্টা বলেন, জাতীয় নির্বাচনে সবাইকে সম্পূর্ণ নিরপেক্ষতার সঙ্গে দায়িত্ব পালন করতে হবে। ব্যক্তি, দল, কিংবা রাজনৈতিক কোনো এজেন্ডা বাস্তবায়নে জড়িত হওয়া যাবে না। তিনি বলেন, নির্বাচনে সবাইকে আইন, বিধি, জননিরাপত্তা, জনসেবা ও জনকল্যাণকে প্রাধান্য দিয়ে কাজ করতে হবে। উপদেষ্টা বলেন, যদি কারো বিরুদ্ধে কোনো প্রার্থীর পক্ষে কাজ করার বা কোনো দলীয় এজেন্ডা বাস্তবায়নের প্রমাণ পাওয়া যায়, তবে তার বিরুদ্ধে বিভাগীয় ও আইনানুগ কঠোর ব্যবস্থা গ্রহণ করতে সরকার বিন্দুমাত্র শৈথিল্য প্রদর্শন করবে না। বিডি-প্রতিদিন\/বাজিত","url":"https:\/\/www.bd-pratidin.com\/national\/2026\/01\/29\/1210731","date":1769690776000,"language":"bn","token_count":266,"source":"Bangladesh Pratidin"}
{"title":"ইউরোপ নিজেরাই নিজেদের বিরুদ্ধে যুদ্ধের অর্থ ঢালছে: যুক্তরাষ্ট্র","body":"রাশিয়া এবং ইউক্রেনের মধ্যে যুদ্ধ থামানোর জন্য যুক্তরাষ্ট্র ইউরোপের চেয়ে অনেক বেশি স্বার্থত্যাগ করেছে বলে দাবি করেছেন মার্কিন অর্থমন্ত্রী স্কট বেসেন্ট। রাশিয়ার সঙ্গে বাণিজ্য করার জন্য ভারতের ওপর ২৫ শতাংশ জরিমানা শুল্ক চাপিয়েছে যুক্তরাষ্ট্র। অন্যদিকে, ইউরোপ ভারতের সঙ্গে ঐতিহাসিক ‍মুক্ত বাণিজ্যচুক্তি করেছে। অবস্থানগত এই ফারাক বোঝাতে গিয়েই এমন মন্তব্য করেন ট্রাম্প সরকারের এই মন্ত্রী। স্কট বেসেন্ট বলেন, “ইউরোপীয়দের তুলনায় যুক্তরাষ্ট্র অনেক বেশি স্বার্থত্যাগ করেছে। রাশিয়ার কাছ থেকে তেল কেনার জন্য আমরা ভারতের ওপর ২৫ শতাংশ শুল্ক চাপিয়েছি। আর দেখুন কী হচ্ছে! ইউরোপীয়রা ভারতের সঙ্গে বাণিজ্যচুক্তি করছে। রাশিয়া থেকে তেল ভারতে যায়। সেখান থেকে তা পরিশোধিত পণ্য হয়ে অন্য দেশে যায়। ইউরোপীয় জোট সেই পরিশোধিত পণ্যই কিনছে। তারা নিজেরাই নিজেদের বিরুদ্ধে যুদ্ধের অর্থ ঢালছে।” রুশ-ইউক্রেন যুদ্ধ থামানোর জন্য সাম্প্রতিক অতীতে বারবার চেষ্টা করেছেন মার্কিন প্রেসিডেন্ট ডোনাল্ড ট্রাম্প। দ্বিতীয়বার ক্ষমতায় আসার আগে থেকেই এই যুদ্ধ থামানোর বিষয়ে মন্তব্য করে আসছিলেন তিনি। ক্ষমতায় এলে নিমেষে যুদ্ধ থামিয়ে দেবেন, এমন দাবিও করেছিলেন। কিন্তু দ্বিতীয়বার হোয়াইট হাউসে ফেরার পর ইতোমধ্যেই এক বছরেরও বেশি সময় কেটে গেছে। দফায় দফায় আলোচনার পরও যুদ্ধ থামাতে পারেননি তিনি। এমনকি রুশ প্রেসিডেন্ট ভ্লাদিমির পুতিন এবং ইউক্রেনের প্রেসিডেন্ট ভলোদিমির জেলেনস্কিকে এক টেবিলে আলোচনাতেও বসাতে পারেনি যুক্তরাষ্ট্র। এ অবস্থায় রাশিয়ার সঙ্গে বাণিজ্যিক সম্পর্ক রাখার কারণে ভারতের ওপর জরিমানা বাবদ ২৫ শতাংশ অতিরিক্ত শুল্ক (মোট ৫০ শতাংশ শুল্ক) চাপিয়েছেন ট্রাম্প। যুক্তরাষ্ট্রের দাবি, ভারত রাশিয়ার কাছ থেকে তেল কেনে। সেই তেল বিক্রির অর্থ ইউক্রেনের বিরুদ্ধে যুদ্ধে ব্যবহার করে রাশিয়া। ভারত যাতে রাশিয়া থেকে তেল কেনা বন্ধ করে দেয়, সেই চেষ্টাতেই এই ২৫ শতাংশ শুল্ক চাপায় আমেরিকা। প্রাথমিকভাবে তাতে সায় ছিল ইউরোপীয় ইউনিয়নেরও। রাশিয়া-ইউক্রেন যুদ্ধের মাঝে আন্তর্জাতিক কূটনীতিতে ইউরোপীয় বন্ধুদের বরাবর পাশে পেয়েছে কিয়েভ। রাশিয়াকে কোণঠাসা করার চেষ্টায় ইউক্রেনের প্রেসিডেন্ট ভলোদিমির জেলেনস্কির সঙ্গে হোয়াইট হাউসে গিয়ে বৈঠক করেন ইউরোপের বিভিন্ন রাষ্ট্রনেতাও। তবে উদ্ভূত কূটনৈতিক পরিস্থিতিতে যুক্তরাষ্ট্রের সঙ্গে টানাপড়েন সৃষ্টি হয়েছে ইউরোপীয় জোটের। যুক্তরাষ্ট্রের গ্রিনল্যান্ড দখলের দাবি সমর্থন না-করায় ইউরোপের আটটি দেশের পণ্যে ১০ শতাংশ শুল্ক আরোপের কথা ঘোষণা করেন মার্কিন প্রেসিডেন্ট ট্রাম্প। পরিবর্তিত কূটনৈতিক সমীকরণে ভারতের সঙ্গেও সম্পর্ক মসৃণ হয়েছে ইউরোপীয় জোটের। এ বছর দিল্লিতে প্রজতন্ত্র দিবসের অনুষ্ঠানে প্রধান অতিথি হিসেবে আমন্ত্রিত ছিলেন ইউরোপীয় কমিশনের প্রেসিডেন্ট উরসুলা ভন ডার লিয়েনও। তার উপস্থিতিতে এরই মধ্যে ইউরোপীয় ইউনিয়নের সঙ্গে ঐতিহাসিক মুক্ত বাণিজ্যচুক্তির চূড়ান্ত ঘোষণা দিয়েছেন ভারতের প্রধানমন্ত্রী নরেন্দ্র মোদি। সূত্র: নিউ ইন্ডিয়ান এক্সপ্রেস, দ্য প্রিন্ট, সিএনবিসি বিডি প্রতিদিন\/একেএ","url":"https:\/\/www.bd-pratidin.com\/international-news\/2026\/01\/27\/1209958","date":1769516752000,"language":"bn","token_count":361,"source":"Bangladesh Pratidin"}
{"title":"‘আমি সুন্দর হবো’ কনসার্টে গাইবেন সায়ান","body":"‘শহরতলী’ ব্যান্ডের শিল্পী জিল্লুর রহমান সোহাগের ‘বিটুইন দ্য লাইনের’ আয়োজন করেছেন দুই ঘন্টাব্যাপী একটি কনসার্টের। যেখানে গান শোনাবেন শিল্পী ফারজানা ওয়াহিদ সায়ান। আগামী ৭ নভেম্বর বিশ্বসাহিত্য কেন্দ্রে ‘আমি সুন্দর হবো’ নামের কনসার্টে গাইবেন তিনি। কনসার্ট নিয়ে সোহাগ বলেন, আমার প্রতিষ্ঠান 'বিটুইন দ্য লাইনের' আয়োজনে প্রথম কনসার্ট। ‘আমি সুন্দর হবো একটু একটু করে, আমি অসুন্দরকে আমার আদলে পাল্টাব সুন্দরে’, সুন্দরের এই স্লোগানকে সাথে নিয়ে আমার এই কনসার্টের আয়োজনে। কনসার্টে ১০০০ ও ৮০০ টাকা মূল্যের দুই ধরনের টিকেট পাওয়া যাচ্ছে। কনসার্ট নিয়ে সায়ান বলেন, চারপাশে এই সুন্দরের সঙ্গে আমি সংহতি প্রকাশ করতে চাই। গান শোনার জন্যও সবাইকে আমন্ত্রণ। প্রতিবাদী গানে পরিচিত সায়ান। এই শিল্পীর গাওয়া গানগুলোর মধ্যে 'আমিই বাংলাদেশ', 'তার চেয়ে মেনে নাও', 'হঠাৎ করেই চোখ পড়েছে', 'এক হারিয়ে যাওয়া বন্ধু', 'মুখোশ', 'ফিরতে ঘরে ভয়' সহ আরো কিছু গান জনপ্রিয় হয়েছে। এদিকে, জিল্লুর রহমান সোহাগ দীর্ঘদিন ধরে পারফর্ম করছেন ব্যান্ড ‘শহরতলীর' সঙ্গে। পাশাপাশি তিনি এককভাবেও গাইছেন এবং লিখছেন। বিডি-প্রতিদিন\/আব্দুল্লাহ","url":"https:\/\/www.bd-pratidin.com\/entertainment\/2025\/10\/30\/1173691","date":1761795597000,"language":"bn","token_count":147,"source":"Bangladesh Pratidin"}
{"title":"২৪তম ঢাকা আন্তর্জাতিক চলচ্চিত্র উৎসবের উদ্বোধন","body":"রেইনবো চলচ্চিত্র সংসদের আয়োজনে শুরু হয়েছে ২৪তম ঢাকা আন্তর্জাতিক চলচ্চিত্র উৎসব। এবারের উৎসবে বাংলাদেশসহ বিশ্বের ৯১টি দেশের ২৪৬টি পূর্ণদৈর্ঘ্য, স্বল্পদৈর্ঘ্য ও প্রামাণ্যচিত্র প্রদর্শিত হবে। উৎসবের চলচ্চিত্রগুলো শুধু ঢাকাতেই নয়, বরং কক্সবাজারের লাবণী সৈকতেও প্রদর্শিত হবে। ঢাকায় প্রদর্শনীর স্থানগুলো হলো আলিয়ঁস ফ্রঁসেজ দ্য, বাংলাদেশ জাতীয় জাদুঘর, বাংলাদেশ শিল্পকলা একাডেমি, স্ট্যামফোর্ড ইউনিভার্সিটি, থ্রিডি আর্ট গ্যালারী এবং ভিনটেজ কনভেনশন হল। এবারের আয়োজন চতুর্বিংশ ঢাকার আন্তর্জাতিক চলচ্চিত্র উৎসব। শনিবার সন্ধ্যায় রাজধানীর জাতীয় জাদুঘর মিলনায়তনে অনুষ্ঠিত হয়। উৎসবের উদ্বোধন করেন তথ্য ও সম্প্রচার উপদেষ্টা সৈয়দা রিজওয়ানা হাসান। অনুষ্ঠানে সভাপতিত্ব করেন বাংলাদেশ এনার্জি রেগুলেটরি কমিশনের চেয়ারম্যান ও উৎসব কমিটির নির্বাহী সদস্য জালাল আহমেদ। বিশেষ অতিথি ছিলেন চীনা দূতাবাসের কালচারাল কাউন্সেলর লি শিওপেং এবং ক্রোয়েশিয়ান যুক্তরাজ্যভিত্তিক চলচ্চিত্র নির্মাতা আলেকজান্দ্রা মারকোভিচ। স্বাগত বক্তব্য দেন উৎসব পরিচালক আহমেদ মুজতবা জামাল। উদ্বোধনী ভাষণে সৈয়দা রিজওয়ানা হাসান বলেন, 'চলচ্চিত্র বিশ্বব্যাপী চাপ, হতাশা ও সামাজিক উত্তেজনার মতো বিষয় মোকাবিলায় সাংস্কৃতিকভাবে মানুষকে যুক্ত করে এবং মূল্যবোধ, জ্ঞান ও সংস্কৃতি ভাগাভাগি করতে গুরুত্বপূর্ণ ভূমিকা রাখে।' তিনি কক্সবাজারে আয়োজন নিয়ে উচ্ছ্বাস প্রকাশ করেন এবং প্লাস্টিকজাতীয় পণ্য বর্জনের আহ্বান জানান। এছাড়া তিনি আশা প্রকাশ করেন, আগামী বছর এই চলচ্চিত্র উৎসব বিভাগীয় শহরগুলোতেও সম্প্রসারিত হবে। চীনা দূতাবাসের লি শাওপেং এই আয়োজনকে চীনা চলচ্চিত্র সপ্তাহ হিসেবে উল্লেখ করেন এবং চলচ্চিত্রের মাধ্যমে সাংস্কৃতিক সহযোগিতার গুরুত্ব তুলে ধরেন। উদ্বোধনী অনুষ্ঠান শেষে জাতীয় জাদুঘরের মূল মিলনায়তনে প্রদর্শিত হয় চীনা পরিচালক চেন শিয়াং পরিচালিত ‘উ জিন ঝি লু’। এছাড়া বাংলাদেশ ও চীনের মধ্যকার সাংস্কৃতিক বিনিময় তুলে ধরতে জাতীয় জাদুঘরে চীনা চলচ্চিত্র বিষয়ক বিশেষ প্রদর্শনী কর্নারও উদ্বোধন করা হয়। উদ্বোধনী অনুষ্ঠান শুরু হয় থিয়েটিক্যাল কোম্পানি ও জলতরঙ্গ এর বর্ণিল সাংস্কৃতিক পরিবেশনার মাধ্যমে। এবারের উৎসবে প্রদর্শিত চলচ্চিত্রগুলো নিম্নলিখিত বিভাগে বিন্যস্ত: এশিয়ান ফিল্ম কম্পিটিশন, বাংলাদেশ প্যানোরামা, রেট্রোস্পেকটিভ, ওয়াইড অ্যাঙ্গেল, সিনেমা অফ দ্য ওয়ার্ল্ড, উইমেন ফিল্মমেকার, শর্ট অ্যান্ড ইন্ডিপেনডেন্ট ফিল্মস, স্পিরিচুয়াল ফিল্মস এবং চিলড্রেন ফিল্ম সেশন। নয়দিনব্যাপী এই উৎেবের পর্দা নামবে ১৮ জানুয়ারি। বিডি প্রতিদিন\/মুসা","url":"https:\/\/www.bd-pratidin.com\/entertainment\/2026\/01\/10\/1202969","date":1768057992000,"language":"bn","token_count":289,"source":"Bangladesh Pratidin"}
{"title":"রাশিয়ার তেলবাহী জাহাজের ভারতীয় ক্যাপ্টেনকে হেফাজতে নিলো ফ্রান্স","body":"নিষেধাজ্ঞা উপেক্ষা করে রাশিয়ার তেলবাহী সন্দেহে আটক করা জাহাজের ভারতীয় ক্যাপ্টেনকে রবিবার হেফাজতে নিয়েছে ফ্রান্স। কোনো পতাকা না উড়িয়েই চলাচল করায় এই পদক্ষেপ নেওয়া হয়েছে বলে জানিয়েছেন ফরাসি প্রসিকিউটররা। ৫৮ বছর বয়সী ওই অধিনায়ক ‘গ্রিঞ্চ’ নামের ট্যাংকারটির দায়িত্বে ছিলেন। বৃহস্পতিবার ফরাসি নৌবাহিনী ভূমধ্যসাগরে জাহাজটি জব্দ করে। বর্তমানে এটিকে দক্ষিণ ফ্রান্সে মার্সেইয়ের কাছের একটি বন্দরে কড়া পাহারায় নোঙর করে রাখা হয়েছে। জানা গেছে, তেল ট্যাংকারটি বৃহস্পতিবার সকালে স্পেন ও উত্তর আফ্রিকার মধ্যবর্তী আন্তর্জাতিক জলসীমায় আটক করা হয়। ফ্রান্সের আঞ্চলিক সামুদ্রিক প্রিফেকচার (প্রশাসনিক এলাকা বা অঞ্চল) শনিবার এক বিবৃতিতে জানায়, ফরাসি নৌবাহিনী জাহাজটিকে দক্ষিণ ফ্রান্সের গালফ অব ফস এলাকায় নিয়ে আসে। বিবৃতিতে আরও বলা হয়, কোনো দেশের পতাকা না ওড়ানোর অভিযোগে প্রাথমিক তদন্তের অংশ হিসেবে জাহাজটি মার্সেইয়ের সরকারি কৌঁসুলির অধীনে রাখা হবে। তদন্তের সঙ্গে জড়িত একটি সূত্র জানিয়েছে, জাহাজটির ক্যাপ্টেন ও ক্রুদেরও জিজ্ঞাসাবাদ করা হবে। জাহাজটির বাকি নাবিকদেরও সবাই ভারতীয়। তারা এখনো জাহাজেই অবস্থান করছেন। ফরাসি বার্তা সংস্থা এএফপির এক আলোকচিত্রীর পর্যবেক্ষণ অনুযায়ী, রবিবার সকালে ট্যাংকারটি মার্তিগ শহরের উপকূল থেকে প্রায় ৫০০ মিটার দূরে নোঙর করা অবস্থায় ছিল। কাছেই অবস্থান করছিল ফরাসি নৌবাহিনীর একটি জাহাজ ও আধাসামরিক পুলিশ বাহিনী জেনদারমেরির দুটি টহল নৌযান। সামুদ্রিক প্রিফেকচার জানায়, নোঙর করা স্থানটির চারপাশে নৌ ও আকাশপথে নিষেধাজ্ঞা জারি করা হয়েছে। ইউরোপীয় ইউনিয়নের (ইইউ) নিষেধাজ্ঞার আওতায় থাকা ‘ছায়া বহরের’ অংশ বলে সন্দেহ করা এমন মোট ৫৯৮টি জাহাজ রয়েছে। গত বছরের সেপ্টেম্বরের শেষ দিকে ফ্রান্স ‘বরাকাই’ নামে রাশিয়ার সঙ্গে সংশ্লিষ্ট আরেকটি জাহাজ আটক করে। জাহাজটির ক্রুরা সেটিকে বেনিনের পতাকাবাহী বলে দাবি করেছিলেন। আর ওই পদক্ষেপকে ‘ডাকাতি’ বলে নিন্দা করেছিলেন রাশিয়ার প্রেসিডেন্ট ভ্লাদিমির পুতিন। বিডি-প্রতিদিন\/আশফাক","url":"https:\/\/www.bd-pratidin.com\/international-news\/2026\/01\/26\/1209370","date":1769384414000,"language":"bn","token_count":247,"source":"Bangladesh Pratidin"}
{"title":"রণবীর সিং-ই হচ্ছেন নতুন ডন","body":"বেশ কয়েক মাস ধরে ‘ডন ৩’ নির্মাণ নিয়ে আলোচনা চলছিল। সিনেমাটির পরিচালক ফারহান আখতার অবশেষে নতুন করে মুখে খুলেছেন। তিনি জানান, নতুন ডনে মূল চরিত্রে দেখা যাবে রণবীর সিংকেই। আগামী বছরে ছবির শুটিং শুরু হবে। সিনেমাটির পরিচালক ফারহান আখতার ফিল্মফেয়ারের এক সাক্ষাৎকারে এই তথ্য নিশ্চিত করেছেন। সাক্ষাৎকারে তিনি বলেন, আমরা আগামী বছর সিনেমাটির শুটিং শুরু করব। এটাই সম্ভবত সবচেয়ে বড় আপডেট যা আমি আপনাদের দিতে পারি। পরিচালকের এমন তথ্যের পর বহুল প্রতীক্ষিত ছবিটি আবার ট্র্যাকে ফিরে এসেছে এবং জনপ্রিয় ডন ফ্র্যাঞ্চাইজির প্রতি দর্শকদের আগ্রহের সৃষ্টি হয়েছে। ফারহান আখতার তার নতুন মুক্তিপ্রাপ্ত সিনেমা ‘১২০ বাহাদুর’-এর প্রচারের ব্যস্ত সময় পার করছে। এই যুদ্ধভিত্তিক চলচ্চিত্রটি ২১ নভেম্বর মুক্তি পেয়েছে। ভারত-চীন যুদ্ধ ১৯৬২ ও মেজর শাইতান সিং ভাটির বাস্তব কাহিনীভিত্তিক সিনেমা এটি। সিনেমাটি ইতিমধ্যেই দর্শক ও সমালোচকদের দৃষ্টি আকর্ষণ করেছে। ‘ডন ৩’ নিয়ে দীর্ঘ সময় ধরে গুঞ্জন চলছিল যে সিনেমাটি সম্ভবত বাতিল হয়েছে। এই ফ্র্যাঞ্চাইজির পরবর্তী অংশের ঘোষণা ২০২৩ সালের আগস্টে আসে। এরপর থেকেই বিষয়টি আলোচনায় ছিল। ফারহানের নিশ্চিতকরণ প্রমাণ করে যে প্রজেক্টটি আসছে। নতুন অংশটি ফ্র্যাঞ্চাইজির জন্য একটি নতুন অধ্যায় সূচিত করবে। রণবীর সিং ডনের চরিত্রে অভিনয় করবেন। পূর্বে শাহরুখ খান ২০০৬ সালের ‘ডন’ ও ২০১১ সালের ‘ডন ২’-এ করেছেন। শাহরুখের অভিনয় এখনও ভক্তদের কাছে জনপ্রিয়। তারও আগে ‘ডন’ ফ্র্যাঞ্চাইজিতে অমিতাভ বচ্চন অভিনয় করেছেন। তাই রণবীরের অভিনয় কতোটা জমজমাট হবে সে নিয়ে আলোচনা চলছে। অমিতাভ বচ্চন, শাহরুখ খান হয়ে শেষে ডন এসে পড়ল রণবীরের কাঁধে। মুনিয়া ও আলফার পর এবার ডন ফ্র্যাঞ্চাইজিতে রণবীরের বিপরীতে অভিনয় করবেন শর্বরী। বিডি প্রতিদিন\/কামাল","url":"https:\/\/www.bd-pratidin.com\/entertainment\/2025\/11\/27\/1184778","date":1764242455000,"language":"bn","token_count":236,"source":"Bangladesh Pratidin"}
{"title":"জাতীয় বিশ্ববিদ্যালয়ের বিপিএড পরীক্ষার ফরম পূরণ শুরু আগামীকাল","body":"জাতীয় বিশ্ববিদ্যালয়ের অধীনে অনুষ্ঠিতব্য ২০২৫ সালের ব্যাচেলর অব ফিজিক্যাল এডুকেশন (বিপিএড) প্রথম সেমিস্টার পরীক্ষার ফরম পূরণের সংশোধিত বিজ্ঞপ্তি প্রকাশ করা হয়েছে। আগামীকাল ৫ ফেব্রুয়ারি থেকে এই কার্যক্রম শুরু হয়ে চলবে ১৯ ফেব্রুয়ারি পর্যন্ত। বিশ্ববিদ্যালয়ের পরীক্ষা নিয়ন্ত্রণ মো. এনামুল করিম স্বাক্ষরিত এক বিজ্ঞপ্তিতে এ তথ্য জানানো হয়। বিজ্ঞপ্তি অনুযায়ী, শিক্ষার্থীরা ৫ ফেব্রুয়ারি থেকে ১৯ ফেব্রুয়ারি পর্যন্ত অনলাইনে ফরম পূরণের আবেদন করতে পারবেন। শিক্ষার্থীদের প্রিন্টকৃত ফরম কলেজে জমা দেওয়ার শেষ তারিখ ২২ ফেব্রুয়ারি। এতে আরও বলা হয়েছে, কলেজ কর্তৃক ডাটা নিশ্চয়ন করার সময়সীমা ২৩ ও ২৪ ফেব্রুয়ারি এবং সোনালী সেবার মাধ্যমে ফি জমা দেওয়ার তারিখ ২৫ ও ২৬ ফেব্রুয়ারি নির্ধারণ করা হয়েছে। বিজ্ঞপ্তিতে বলা হয়েছে, নিয়মিত ও অনিয়মিত পরীক্ষার্থীদের জন্য জনপ্রতি ফি ৩ হাজার ৮০০ টাকা নির্ধারণ করা হয়েছে। এছাড়া ব্যবহারিক ফি ৬০০ টাকা এবং কেন্দ্র ফি ৭০০ টাকা (কলেজে ১০০ ও কেন্দ্রে ৬০০ টাকা)। মান-উন্নয়ন পরীক্ষার্থীদের ক্ষেত্রে প্রতি পত্রের জন্য ১ হাজার টাকা ফি প্রদান করতে হবে। বিজ্ঞপ্তিতে আরও জানানো হয়েছে, ২০২৪ ও ২০২৩ শিক্ষাবর্ষের নিয়মিত ও অনিয়মিত শিক্ষার্থীরা এই পরীক্ষায় অংশ নিতে পারবেন। ২০২৪ সালের প্রথম সেমিস্টার পরীক্ষায় সি প্লাস, সি বা ডি গ্রেড প্রাপ্ত শিক্ষার্থীরা মান-উন্নয়ন পরীক্ষায় অংশগ্রহণের সুযোগ পাবেন। তবে অকৃতকার্য (এফ গ্রেড) বা অনুপস্থিত (এনএ) পরীক্ষার্থীরা সর্বোচ্চ দুইবার পরীক্ষা দেওয়ার সুযোগ পাবেন। চূড়ান্ত সিজিপিএ প্রাপ্ত কোনো শিক্ষার্থী মান-উন্নয়ন পরীক্ষায় অংশ নিতে পারবেন না। আবেদন প্রক্রিয়া বিষয়ে বিজ্ঞপ্তিতে উল্লেখ করা হয়েছে, আবেদনকারীকে বিশ্ববিদ্যালয়ের নির্দিষ্ট ওয়েবসাইট https:\/\/ems.nu.ac.bd থেকে নিজের রেজিস্ট্রেশন নম্বর ব্যবহার করে ডাটা এন্ট্রি করতে হবে। ফরম পূরণের সময় ইনকোর্স নম্বর প্রদান বাধ্যতামূলক করা হয়েছে। পরীক্ষার বিস্তারিত সময়সূচি পরবর্তীতে বিশ্ববিদ্যালয়ের ওয়েবসাইটের মাধ্যমে জানানো হবে বলে বিজ্ঞপ্তিতে উল্লেখ করা হয়েছে। বিডি-প্রতিদিন\/জামশেদ","url":"https:\/\/www.bd-pratidin.com\/campus-online\/2026\/02\/04\/1213054","date":1770211599000,"language":"bn","token_count":252,"source":"Bangladesh Pratidin"}
{"title":"বর্ণমালার জাদুসন্ধ্যায় জুয়েল আইচ","body":"একুশের অমর শহীদদের প্রতি শ্রদ্ধা জানাতে আন্তর্জাতিক মাতৃভাষার মাসে জাদুশিল্পী ঐক্য সংস্থা আয়োজন করেছে এক ব্যতিক্রমী জাদু সন্ধ্যা। বাংলাদেশ শিল্পকলা একাডেমির সার্বিক সহযোগিতায় এই আয়োজনে প্রধান অতিথি থাকবেন বিশ্বনন্দিত জাদুশিল্পী, একুশে পদকপ্রাপ্ত ও বীর মুক্তিযোদ্ধা জুয়েল আইচ। আরও থাকবেন বিশিষ্ট জাদুশিল্পী বিপাশা আইচ, ডাক্তার আবদুর রহিম, জাদুশিল্পী ঐক্য সংস্থার সভাপতি ও জাদুশিল্পী শাহীন শাহ, সাধারণ সম্পাদক সাদাত মামুন, সাংগঠনিক সম্পাদক সাবাহক অনিক, দীপক কুমার গোস্বামী, আশরাফ ফারুক প্রমুখ। আয়োজনটি অনুষ্ঠিত হবে ৭ ফেব্রুয়ারি সন্ধ্যা ৬টায় বাংলাদেশ শিল্পকলা একাডেমির জাতীয় নাট্যশালার মূল মিলনায়তনে। মিডিয়া পার্টনার এটিএন বাংলা। অনুষ্ঠানটি সবার জন্য উন্মুক্ত।","url":"https:\/\/www.bd-pratidin.com\/entertainment-news\/2026\/01\/30\/1210824","date":1769709600000,"language":"bn","token_count":90,"source":"Bangladesh Pratidin"}
{"title":"তারেক রহমানের সঙ্গে মার্কিন রাষ্ট্রদূতের সাক্ষাৎ","body":"বিএনপি চেয়ারম্যান তারেক রহমানের সঙ্গে ঢাকায় নবনিযুক্ত মার্কিন রাষ্ট্রদূত ব্রেন্ট ক্রিস্টেনসেন সৌজন্য সাক্ষাৎ করেছেন। সোমবার বিকেলে রাজধানীর গুলশানে বিএনপি চেয়ারম্যানের রাজনৈতিক কার্যালয়ে এই সাক্ষাৎ অনুষ্ঠিত হয়। সাক্ষাৎকালে বিএনপি মহাসচিব মির্জা ফখরুল ইসলাম আলমগীর ও দলের স্থায়ী কমিটির সদস্য আমীর খসরু মাহমুদ চৌধুরী উপস্থিত ছিলেন। বিডি-প্রতিদিন\/বাজিত","url":"https:\/\/www.bd-pratidin.com\/national\/2026\/01\/19\/1206629","date":1768818743000,"language":"bn","token_count":45,"source":"Bangladesh Pratidin"}
{"title":"টিভির পর্দায় আজ যা দেখবেন","body":"আজ অনূর্ধ্ব-১৯ বিশ্বকাপ ক্রিকেটের দ্বিতীয় সেমিফাইনালে মুখোমুখি ভারত ও আফগানিস্তান। এ ছাড়াও রাতে আছে কারাবাও কাপের ম্যাচ। অ-১৯ বিশ্বকাপ ক্রিকেট: সেমিফাইনাল ভারত-আফগানিস্তান বেলা ১-৩০ মি., স্টার স্পোর্টস সিলেক্ট ২ টি-টুয়েন্টি বিশ্বকাপ: প্রস্তুতি ম্যাচ ভারত-দক্ষিণ আফ্রিকা সন্ধ্যা ৭-৩০ মি., স্টার স্পোর্টস ১ ম্যান সিটি-নিউক্যাসল রাত ২টা, ফ্যানকোড বিডি-প্রতিদিন\/তানিয়া","url":"https:\/\/www.bd-pratidin.com\/sports\/2026\/02\/04\/1212847","date":1770171403000,"language":"bn","token_count":47,"source":"Bangladesh Pratidin"}
{"title":"ওমানে বৈঠক বসতে সম্মত হয়েছে ওয়াশিংটন-তেহরান","body":"সামরিক উত্তেজনার মধ্যে আগামী পারমাণবিক আলোচনা এগিয়ে নিয়ে আলোচনায় বসতে রাজি হয়েছেন ওয়াশিংটন ও তেহরান। একজন আঞ্চলিক কূটনীতিতের বরাত দিয়ে রয়টার্স জানিয়েছে, শুক্রবার (৬ ফেব্রুয়ারি) ওমানে মার্কিন যুক্তরাষ্ট্র ও ইরানের মধ্যে পারমাণবিক আলোচনা অনুষ্ঠিত হবে বলে আশা করা যাচ্ছে। যুক্তরাষ্ট্রের সংবাদমাধ্যম অ্যাক্সিওস এর সংবাদদাতা বারাক রবিদ বৈঠকের সম্ভাবনার কথা জানিয়েছে সামাজিক যোগাযোগ মাধ্যম এক্সে পোস্ট দিয়েছেন। পোস্টে তিনি আরব দেশের একটি সূত্রের বরাত তিনি লেখেন, আমেরিকা ও ইরানের মধ্যে পারমাণবিক আলোচনা শুক্রবার ওমানে অনুষ্ঠিত হবে। সূত্র জানিয়েছে, ট্রাম্প প্রশাসন তুরস্ক থেকে আলোচনা সরিয়ে নেওয়ার জন্য ইরানের অনুরোধে সম্মত হয়েছে। তার তথ্য অনুযায়ী, ‘ওমানে আলোচনায় আরব ও মুসলিম দেশগুলো যোগ দেবে কিনা তা নিয়ে আলোচনা এখনও চলছে। এর আগে অ্যাক্সিওস জানিয়েছিল, ইরান আমেরিকার সাথে আলোচনার ধরণ দ্বিপাক্ষিক করার এবং ইস্তাম্বুলের পরিবর্তে ওমানে করার পরিকল্পনা করছে। ট্রাম্প সতর্ক করে দিয়েছেন, কোনও চুক্তিতে না পৌঁছালে খারাপ কিছু ঘটেতে পারে। যার ফলে ইসলামী প্রজাতন্ত্রের উপর চাপ বৃদ্ধি পেয়েছে। যার ফলে বিমান হামলার পারস্পরিক হুমকির সৃষ্টি হয়েছে এবং বৃহত্তর যুদ্ধে পরিণত হওয়ার আশঙ্কা তৈরি হয়েছে। অন্যদিকে ইরান বলেছে, তারা তাদের শক্তিশালী ব্যালিস্টিক ক্ষেপণাস্ত্র কর্মসূচিতে ছাড় দেবে না, আলোচনায় এটি একটি লাল রেখা বলে অভিহিত করা হচ্ছে। এদিকে তেহরান ও যুক্তরাষ্ট্রের সঙ্গে আলোচনায় পাকিস্তান, সৌদি আরব, কাতার, মিশর এবং সংযুক্ত আরব আমিরাতসহ এই অঞ্চলের আরও বেশ কয়েকটি দেশের মন্ত্রীদেরও উপস্থিত থাকার কথা ছিল। তবে আঞ্চলিক সূত্র রয়টার্সকে জানিয়েছে, তেহরান এখন কেবল মার্কিন যুক্তরাষ্ট্রের সাথে দ্বিপাক্ষিক আলোচনা চায়। বিডি প্রতিদিন\/কামাল","url":"https:\/\/www.bd-pratidin.com\/international-news\/2026\/02\/04\/1212962","date":1770199956000,"language":"bn","token_count":223,"source":"Bangladesh Pratidin"}
{"title":"একনজরে আজকের বাংলাদেশ প্রতিদিন (১৬ জানুয়ারি)","body":"প্রবাসে পোস্টাল ব্যালটের উন্মুক্ত ব্যবহারে উদ্বেগ জানিয়েছে বিএনপি। সেই সঙ্গে দেশের ভিতরে পোস্টাল ব্যালটে... প্রচার শুরুর আগেই ভোটের মাঠে সমতা রক্ষা করা হচ্ছে না বলে অভিযোগ করেছে বাংলাদেশ জামায়াতে ইসলামী। প্রধান নির্বাচন... ত্রয়োদশ জাতীয় সংসদ নির্বাচনে ৪৭টি আসন ইসলামী আন্দোলনের জন্য রেখে ২৫৩ আসনে প্রার্থী ঘোষণা করেছে ১১ দলীয় জোট।... সমাজমাধ্যমে বিজ্ঞপ্তি দিয়ে নাগরিকের অতিসংবেদনশীল জাতীয় পরিচয়পত্রের (এনআইডি) তথ্য বিক্রি চক্রের দুই সদস্যকে... সপ্তাহের শেষ কার্য দিবসেও দরপতন হয়েছে শেয়ারবাজারে। গতকাল ঢাকা স্টক এক্সচেঞ্জে (ডিএসই) দাম তালিকাভুক্ত বেশির ভাগ... আসন্ন জাতীয় সংসদ নির্বাচনে জামায়াতে ইসলামীসহ ১১ দলীয় জেটের আসন সমঝোতায় ২৫৩ আসনে প্রার্থী ঘোষণা হয়েছে। জোটের অংশ... ইরানের পরিস্থিতি ক্রমেই জটিল হয়ে পড়ছে। হাজার হাজার মানুষ বিক্ষোভে ফুঁসে উঠেছে মোল্লাতান্ত্রিক শাসন অবসানের... বিএনপির কেন্দ্রীয় নেতা নাটোর-২ আসনের বিএনপি মনোনীত প্রার্থী এম রুহুল কুদ্দুস তালুকদার দুলু বলেছেন, আগামী... কোনো নাগরিক এবং প্রজাতন্ত্রের কর্মে নিয়োজিতদের হ্যাঁ ভোটের পক্ষে প্রচারণায় আইনগত বা সাংবিধানিক বাধা নেই বলে... নৌবাহিনী প্রধান অ্যাডমিরাল এম নাজমুল হাসান বলেছেন, বিগত জুলাই-আগস্ট আন্দোলন সময়কাল থেকে নৌবাহিনীর সদস্যরা... প্রবাসীদের ভোট দেওয়ার প্রথম সুযোগ দিতে যে পোস্টাল ব্যালট পাঠানো হলো প্রবাসে এখন সেই ব্যালট নিয়েই একের পর এক... ঢাকা-৫ আসনে বিএনপি মনোনীত প্রার্থী নবীউল্লাহ নবী বলেছেন, শিক্ষাকে অবহেলা করে কোনো জাতির কাঙ্ক্ষিত উন্নয়ন অর্জন... ত্রয়োদশ জাতীয় সংসদ নির্বাচন প্রতিযোগিতাপূর্ণ হবে বলে মন্তব্য করেছেন এনসিপি আহ্বায়ক নাহিদ ইসলাম। তিনি বলেন,... অন্তর্বর্তী সরকারের প্রধান উপদেষ্টা অধ্যাপক ড. মুহাম্মদ ইউনূসের সঙ্গে সপরিবার সৌজন্য সাক্ষাৎ করেছেন বিএনপি... জুলাই যোদ্ধাদের দায়মুক্তি ও আইনি সুরক্ষা দিতে অধ্যাদেশ অনুমোদন দিয়েছে অন্তর্বর্তী সরকারের উপদেষ্টা পরিষদ।... বাংলাদেশ ক্রিকেট বোর্ডের (বিসিবি) পরিচালক নাজমুল ইসলামের বিতর্কিত মন্তব্যের প্রতিবাদে সব ধরনের খেলা থেকে বিরত... বিএনপি চেয়ারম্যান তারেক রহমান ২৬ জানুয়ারি বরিশালে আসবেন। ওই দিন দুপুরে নগরীর বেলস পার্কে বিএনপির বরিশাল... ইসলামী আন্দোলন বাংলাদেশকে নিয়ে অনাকাক্সিক্ষত ও বিভ্রান্তিমূলক মন্তব্য থেকে বিরত থাকার আহ্বান জানিয়েছেন... তিনটি নির্বাচনে (২০১৪, ২০১৮ এবং ২০২৪) তৎকালীন ক্ষমতাসীন রাজনৈতিক দল আওয়ামী লীগ বিভিন্ন সরকারি প্রতিষ্ঠানকে... তিনটি নির্বাচনে (২০১৪, ২০১৮ এবং ২০২৪) তৎকালীন ক্ষমতাসীন রাজনৈতিক দল আওয়ামী লীগ বিভিন্ন সরকারি প্রতিষ্ঠানকে... খামেনিবিরোধী বিক্ষোভে উত্তাল ইরানে হঠাৎ নাটকীয় পরিস্থিতি তৈরি হয়েছে। ঘোষণা অনুযায়ী, গতকাল এরফান সোলতানি নামে... অন্তর্বর্তী সরকারের বিদ্যুৎ ও জ্বালানি খাতের মহাপরিকল্পনা অংশগ্রহণমূলক নয়। এখানে বিশেষ একটি গোষ্ঠীর স্বার্থ... বিসিবি পরিচালকের বিতর্কিত মন্তব্যের পর তার পদত্যাগ দাবিতে বিপিএল বয়কট করেন ক্রিকেটাররা। নানা ঘটনার পর দিন শেষে... রাজধানী ঢাকাসহ সারা দেশে গত এক সপ্তাহে বিশেষ অভিযান চালিয়ে বিভিন্ন অপরাধে জড়িত থাকার অভিযোগে ৩২৫ জনকে আটক করেছে... শিল্প উপদেষ্টা আদিলুর রহমান খান বলেছেন, গণ-অভ্যুত্থানে সব শ্রেণি-পেশার মানুষের যে লালিত স্বপ্ন তারই প্রতিফলন... বগুড়ার ধুনট উপজেলায় সেনাবাহিনীর বিশেষ অভিযানে একটি পিস্তল ও তিনটি দেশীয় অস্ত্রসহ দুই যুবককে গ্রেপ্তার করা... আপিলে মনোনয়নপত্রের বৈধতা পেয়েছেন পিরোজপুর-১ আসনে (সদর, নাজিরপুর ও ইন্দুরকানী) বিএনপির মনোনীত প্রার্থী ও দলের... জামায়াতের নেতৃত্বাধীন ১১ দলীয় জোটের সংবাদ সম্মেলনে অংশ নেয়নি ইসলামী আন্দোলন বাংলাদেশ। সার্বিক বিষয়ে অবস্থান... জাতিসংঘের সঙ্গে আলোচনার পরিপ্রেক্ষিতে চলতি ২০২৬ সালের ২৪ নভেম্বর স্বল্পোন্নত (এলডিসি) দেশের তালিকা থেকে বেরিয়ে... সুশাসনের জন্য নাগরিকের (সুজন) সম্পাদক ড. বদিউল আলম মজুমদার বলেছেন, বর্তমান রাজনৈতিক ও নির্বাচনি পরিবেশ ভয়াবহভাবে... অতীতে বাংলাদেশে অনুষ্ঠিত সব গণভোটেই সরকার এক পক্ষ নিয়েছে বলে মন্তব্য করেছেন আইন, বিচার ও সংসদবিষয়ক উপদেষ্টা ড.... একীভূত হওয়া পাঁচ ব্যাংকের আমানতকারীরা আগামী দুই বছরের মধ্যে তাদের জমাকৃত অর্থ ফেরত পেতে পারেন বলে জানিয়েছেন... আজকের এই দিনে জন্মগ্রহণ করায় পাশ্চাত্যমতে আপনি মকর রাশির জাতব্যক্তি। আপনার ওপর আজ ন্যায়ের দেবতা শনি, দৈব শক্তির... বিডি প্রতিদিন\/নাজিম এই মাত্র | পূর্ব-পশ্চিম ৪ মিনিট আগে | দেশগ্রাম ১৫ মিনিট আগে | দেশগ্রাম ১৬ মিনিট আগে | ভোটের হাওয়া ১৯ মিনিট আগে | মাঠে ময়দানে ২১ মিনিট আগে | ভোটের হাওয়া ২৩ মিনিট আগে | জাতীয় ২৪ মিনিট আগে | নগর জীবন ২৬ মিনিট আগে | ভোটের হাওয়া ৩০ মিনিট আগে | ভোটের হাওয়া ৩২ মিনিট আগে | পূর্ব-পশ্চিম ৩৮ মিনিট আগে | নগর জীবন ৪১ মিনিট আগে | ভোটের হাওয়া ৪২ মিনিট আগে | অর্থনীতি ৪৫ মিনিট আগে | চট্টগ্রাম প্রতিদিন ৪৭ মিনিট আগে | জাতীয় ৪৭ মিনিট আগে | ভোটের হাওয়া ৪৯ মিনিট আগে | ভোটের হাওয়া ৫০ মিনিট আগে | কৃষি ও প্রকৃতি ৫১ মিনিট আগে | পূর্ব-পশ্চিম ৫২ মিনিট আগে | ক্যাম্পাস ৫৫ মিনিট আগে | দেশগ্রাম ৫৫ মিনিট আগে | চট্টগ্রাম প্রতিদিন ১ ঘণ্টা আগে | ভোটের হাওয়া ১ ঘণ্টা আগে | ভোটের হাওয়া ১ ঘণ্টা আগে | ভোটের হাওয়া ১ ঘণ্টা আগে | জাতীয় ১ ঘণ্টা আগে | ক্যাম্পাস ১ ঘণ্টা আগে | শোবিজ ১ ঘণ্টা আগে | ভোটের হাওয়া ১০ ঘণ্টা আগে | ভোটের হাওয়া ১৩ ঘণ্টা আগে | মাঠে ময়দানে ৫ ঘণ্টা আগে | মাঠে ময়দানে ১৬ ঘণ্টা আগে | মাঠে ময়দানে ৫ ঘণ্টা আগে | জাতীয় ১১ ঘণ্টা আগে | পূর্ব-পশ্চিম ২৩ ঘণ্টা আগে | রাজনীতি ৭ ঘণ্টা আগে | মাঠে ময়দানে ৯ ঘণ্টা আগে | মাঠে ময়দানে ৮ ঘণ্টা আগে | জাতীয় ২২ ঘণ্টা আগে | মাঠে ময়দানে ২১ ঘণ্টা আগে | রাজনীতি ৭ ঘণ্টা আগে | জাতীয় ৯ ঘণ্টা আগে | পূর্ব-পশ্চিম ২৩ ঘণ্টা আগে | মাঠে ময়দানে ৫ ঘণ্টা আগে | পূর্ব-পশ্চিম ৫ ঘণ্টা আগে | মাঠে ময়দানে ১০ ঘণ্টা আগে | জাতীয় ৫ ঘণ্টা আগে | জাতীয় ৬ ঘণ্টা আগে | পূর্ব-পশ্চিম ১১ ঘণ্টা আগে | পূর্ব-পশ্চিম ৭ ঘণ্টা আগে | পূর্ব-পশ্চিম ৮ ঘণ্টা আগে | পূর্ব-পশ্চিম ৯ ঘণ্টা আগে | মাঠে ময়দানে ১১ ঘণ্টা আগে | অর্থনীতি ৪ ঘণ্টা আগে | মাঠে ময়দানে ৮ ঘণ্টা আগে | ভোটের হাওয়া ১২ ঘণ্টা আগে | পূর্ব-পশ্চিম ২০ ঘণ্টা আগে | নগর জীবন ২৩ ঘণ্টা আগে | জাতীয় রকমারি নগর পরিক্রমা স্বত্ব © ২০২৬ বাংলাদেশ প্রতিদিন","url":"https:\/\/www.bd-pratidin.com\/national\/2026\/01\/16\/1205289","date":1768531152000,"language":"bn","token_count":859,"source":"Bangladesh Pratidin"}
{"title":"হাবিপ্রবির উন্নয়ন প্রকল্প পরিদর্শনে পরিকল্পনা কমিশনের সদস্য","body":"‘হাজী মোহাম্মদ দানেশ বিজ্ঞান ও প্রযুক্তি বিশ্ববিদ্যালয়ের (হাবিপ্রবি) অধিকতর উন্নয়ন’ শীর্ষক প্রকল্পের বাস্তবায়নাধীন কার্যক্রম পরিদর্শন করেছেন পরিকল্পনা কমিশনের আর্থ-সামাজিক অবকাঠামো বিভাগের সদস্য ড. কাইয়ুম আরা বেগম ও আর্থ-সামাজিক অবকাঠামো বিভাগের প্রধান ড. শাহ্ মো. হেলালউদ্দিন। মঙ্গলবার দুপুরে হাবিপ্রবির উপাচার্য প্রফেসর ড. মো. এনাম উল্যার সঙ্গে সাক্ষাৎ শেষে বিশ্ববিদ্যালয়ের চলমান উন্নয়ন প্রকল্পের বিভিন্ন স্থান ঘুরে দেখেন তারা। এ সময় উপস্থিত ছিলেন উপ-উপাচার্য প্রফেসর ড. মো.শফিকুল ইসলাম সিকদার, ট্রেজারার প্রফেসর ড. এম জাহাঙ্গীর কবির, পরিকল্পনা, উন্নয়ন ও ওয়ার্কস শাখার পরিচালক প্রফেসর ড. মনিরুজ্জামান বাহাদুর ও দিনাজপুরের শিক্ষা প্রকৌশল অধিদপ্তরের প্রকৌশলীবৃন্দ। পরিদর্শনের সময় ড. কাইয়ুম আরা বেগমের কাছে উপাচার্য উচ্চশিক্ষা ও বিশ্ববিদ্যালয়ের সার্বিক গবেষণা কার্যক্রম বাড়াতে গবেষণা মাঠ, পুকুর ও খামারের জন্য স্থান সংকটের বিষয়টি তুলে ধরেন। উল্লেখ্য, বিশ্ববিদ্যালয়ের অবকাঠামো ও অ্যাকাডেমিক উন্নয়নের জন্য জাতীয় অর্থনৈতিক পরিষদের নির্বাহী কমিটির (একনেক) ২০২৫-২০২৬ অর্থবছরের সপ্তম সভায় ৫৭৬ কোটি ৯৬ লাখ টাকার প্রকল্প অনুমোদন দেওয়া হয়। বিশ্ববিদ্যালয়ের অবকাঠামোগত সক্ষমতা বৃদ্ধি, আবাসন সুবিধা সম্প্রসারণ, শিক্ষার গুণগত মান উন্নয়ন, গবেষণার সক্ষমতা ও ল্যাবভিত্তিক সুবিধা আধুনিকায়নে এ প্রকল্প গ্রহণ করা হয়েছে। প্রকল্পে শিক্ষার্থীদের জন্য হল, শিক্ষক ও কর্মকর্তা-কর্মচারীদের আবাসিক ভবনসহ অন্যান্য সুযোগ-সুবিধা অন্তর্ভুক্ত রয়েছে। বিডি-প্রতিদিন\/এমই","url":"https:\/\/www.bd-pratidin.com\/campus-online\/2026\/01\/27\/1209980","date":1769520037000,"language":"bn","token_count":176,"source":"Bangladesh Pratidin"}
{"title":"অমিতাভকে ‌‘কিপটে’ বলে কটাক্ষ","body":"বলিউড অভিনেতা অমিতাভ বচ্চনের খ্যাতি বিশ্বজোড়া। পাশাপাশি বিপুল পরিমাণ অর্থসম্পদের মালিকও তিনি। অভিনয়ে প্রশংসা কুড়ালেও, এবার হলেন কটাক্ষের শিকার। তবে সেটা অভিনয়ের জন্য নয়, বরং বিশেষ দিবসে বাড়ির কর্মচারীদের উপহার দিয়ে নেটাগরিকদের একাংশের তোপের মুখে পড়লেন বিগ বি। সম্প্রতি ভাইরাল হওয়া এক ভিডিও থেকে জানা যায়, এবার দিওয়ালি উপলক্ষে জলসার কর্মচারীদের ১০ হাজার টাকা বোনাসের সঙ্গে এক বাক্স মিষ্টি উপহার দিয়েছেন অমিতাভ। আর তাতেই শোরগোল পড়ে যায় নেটপাড়ায়। এ ঘটনায় বলিউড শাহেনশাকে ‘কিপটে’ বলে খোঁটা দিলেন একাংশ। ইনস্টাগ্রামে ভাইরাল হওয়া ওই ভিডিওতে দেখা যায়, অমিতাভের জুহুর ‘জলসা’ বাংলোর বাইরে নিরাপত্তাকর্মীরা হাতে মিষ্টির বাক্স নিয়ে দাঁড়িয়ে আছেন। জনৈক ভ্লগার তাদের উদ্দেশে প্রশ্ন ছোড়েন, আর কী দিলেন বচ্চনরা? হাসিমুখে ওই কর্মী জানান, প্রত্যেক কর্মীকে এক বাক্স মিষ্টির সঙ্গে ১০ হাজার টাকা করে দিয়েছেন। আর সেই ভিডিও ছড়িয়ে পড়তেই সমালোচনা শুরু। কারও মন্তব্য, নিজে কোটিপতি হয়ে পুজোর দিনে গৃহকর্মীদের মোটে ওই কটা টাকা বোনাস দিলেন! কেউ বা বললেন, বলিউডের সবথেকে বড় তারকা অমিতাভ বচ্চন এক বাক্স মিষ্টি আর ১০ হাজার টাকাতেই দিওয়ালি বোনাসের দায় সারলেন। আবার কারও কটাক্ষ, খুব খারাপ। দিনরাত এককরে ওরা আপনাদের সেবা করে। আর কটা টাকা বেশি দিলে কী হতো? কারও বক্তব্য, মুম্বাইয়ের মতো জায়গায় দশ হাজার টাকা বোনাস হিসেবে যথেষ্ট নয়। ছিঃ, ভীষণ লজ্জাজনক! একাংশ আবার মনে করিয়ে দিলেন, দিওয়ালিতে সবাই কর্মীদের দ্বিগুণ বেতন দেয়। অন্তত ২০-২৫ হাজার টাকা তো বোনাস পায়ই। কিন্তু এত বড় মাপের তারকা হয়েও উনি কী কিপটে! এরকম অসংখ্য কটূক্তিতে ছেয়ে গেছে নেটপাড়া। এই বিতর্কের মাঝেই কেউ কেউ আবার মনে করিয়ে দিয়েছেন, অমিতাভ বচ্চন বছরের পর বছর ধরে অসংখ্য মানুষের পাশে থেকেছেন, তাই একটা ভিডিও দেখে বিচার করা উচিত নয়। যদিও বিষয়টি নিয়ে মুখ খোলেননি অমিতাভ কিংবা তার পরিবার। বিডি প্রতিদিনে\/কেএইচটি","url":"https:\/\/www.bd-pratidin.com\/entertainment\/2025\/10\/28\/1173085","date":1761660448000,"language":"bn","token_count":266,"source":"Bangladesh Pratidin"}
{"title":"বাংলাদেশের নির্বাচনে যুক্তরাষ্ট্র কোনও পক্ষ নেবে না : মার্কিন রাষ্ট্রদূত","body":"মার্কিন যুক্তরাষ্ট্রের নতুন রাষ্ট্রদূত ব্রেন্ট ক্রিস্টেনসেন বলেছেন, বাংলাদেশের আসন্ন ত্রয়োদশ জাতীয় সংসদ নির্বাচনে যুক্তরাষ্ট্র কোনও পক্ষ নেবে না। বুধবার দুপুরে প্রধান নির্বাচন কমিশনার (সিইসি) এ এম এম নাসির উদ্দিনের সঙ্গে সাক্ষাৎ শেষে ইসি ভবনে তিনি সাংবাদিকদের এ কথা বলেন। যদিও গণমাধ্যমের কোনো প্রশ্ন নেননি তিনি। মার্কিন রাষ্ট্রদূত আরও বলেন, ভোটের ফলাফল কী হবে, তা নির্ধারণ করবে এ দেশের জনগণ। যুক্তরাষ্ট্র নির্বাচনে কোনো পক্ষ নেবে না। মানুষের ভোটে নির্বাচিত যেকোনো সরকারের সঙ্গে কাজ করতে প্রস্তুত যুক্তরাষ্ট্র। তিনি আরও বলেন, প্রধান নির্বাচন কমিশনার সব প্রস্তুতির বিষয়ে আমাদের জানিয়েছেন। নির্বাচনের ফলাফল নিয়ে আমার যথেষ্ট আগ্রহ আছে। এর আগে, বেলা ১১টার পর প্রধান নির্বাচন কমিশনার (সিইসি) এ এম এম নাসির উদ্দিনের সঙ্গে সাক্ষাৎ করতে ইসি ভবনে আসেন মার্কিন রাষ্ট্রদূত। বিডি-প্রতিদিন\/শআ","url":"https:\/\/www.bd-pratidin.com\/national\/2026\/01\/28\/1210217","date":1769585678000,"language":"bn","token_count":116,"source":"Bangladesh Pratidin"}
{"title":"ভাইফোঁটা দিতে না পেরে মন খারাপ ঋতুপর্ণার","body":"আজ ভাইফোঁটা। টলিউডে অভিনেতা-অভিনেত্রীরা অনেকেই এই দিনটিতে উৎসবের আমেজে মেতে উঠেছেন। গতকাল সন্ধ্যা থেকেই ভাইফোঁটা পর্ব চলছে। প্রতি বছর ঋতুপর্ণা সেনগুপ্তর বাড়িতে ধুমধাম করে ভাইফোঁটার আয়োজন হয়। এমনিতেই সবাইকে নিজের বাড়িতে ডেকে খুব সুন্দর আয়োজন করে খাওয়াতে ভালোবাসেন এই অভিনেত্রী। অভিনেত্রী ঋতুপর্ণা সেনগুপ্ত বলেন, ভাইফোঁটা আমার অত্যন্ত প্রিয় একটা বিষয়। ভাইদের নেমন্তন্ন করে খাওয়াতে খুব ভালোবাসি। শুধু আমার নিজের ভাই নয়, আমার সঙ্গে রক্তের সম্পর্ক নেই, কিন্তু যাদের সঙ্গে আমার দিদি-ভাইয়ের সম্পর্ক, তাদের সবার সঙ্গে এই দিনটায় সময় কাটাতে আমি খুব পছন্দ করি। তিনি বলেন, আমাদের বাড়িতে ভাইফোঁটা একটা ঐতিহ্য। আমার ঠাকুমা এটার প্রচলন করেছিলেন। আমাদের ঠাকুমাকে অনেকে মুন্না বলে ডাকত। আবার অনেকে ফুলমণি বলে ডাকত। এ রকম সব নামই ছিল আগে বাঙালি বাড়িতে। ঠাকুমাকে দেখেছি ভাইফোঁটা মানে সবাই মিলে একটা উৎসবের আয়োজন করতেন তিনি। আমাদের পরিবার এত বড় ছিল, তখন আমরা সবাই-সবাইকে চিনতাম। দূর সম্পর্কের আত্মীয়রা সবাই চলে আসত। সবাই মিলে একসঙ্গে খাওয়াটা ছিল দারুণ। সেই পরিবেশ হারিয়ে গেছে। তাও চেষ্টা করি ভাইদের ডাকতে। এবং সবাইকে ভালো করে খাওয়াতে। তবে এবারের ভাইফোঁটা সেভাবে সেলিব্রেট করতে পারলেন না নায়িকা। তার এই দিনটায় মন খারাপ। ঋতুপর্ণা বলেন, এবারের ভাইফোঁটা আমার কাছে খুব ভারাক্রান্ত একটা বিষয়। কারণ মা চলে গেছেন আগের বছর। মায়ের বাৎসরিক আসছে। তাই এবার ভাইফোঁটা দেব না। তবে আমার শুভেচ্ছা ভাইদের সঙ্গে সব সময়ে থাকবে। সবাই সেটি জানে। মায়ের আশীর্বাদ সবসময় সঙ্গে আছে জানি। তবে ভাইফোঁটার দিনটা মন খারাপ হচ্ছে। মায়ের মৃত্যু নায়িকার জীবনে অপূরণীয় ক্ষতি। তিনি অনেক দিন গভীর শোকের মধ্যে ছিলেন। সেই সময়ে কোনো অনুষ্ঠানে যাননি। তবে একটা সময়ের পর কাজে ফিরেছেন। কর্মসূত্রেই বিভিন্ন অনুষ্ঠানের অংশ হয়েছেন ঋতুপর্ণা। তবে সর্বদাই মায়ের অভাব অনুভব করেছেন। এবারের ভাইফোঁটার দিনটাও তার ব্যতিক্রম নয়। বিডি প্রতিদিন\/কেএ","url":"https:\/\/www.bd-pratidin.com\/entertainment\/2025\/10\/23\/1170990","date":1761199985000,"language":"bn","token_count":265,"source":"Bangladesh Pratidin"}
{"title":"আশুলিয়ায় ৬ লাশ পোড়ানোর মামলায় সাবেক এমপি সাইফুলসহ ছয়জনের মৃত্যুদণ্ড","body":"জুলাই গণঅভ্যুত্থানের সময় সাভারের আশুলিয়ায় ছয়জনকে হত্যার পর ভ্যানে স্তূপ করে লাশ পোড়ানোসহ সাতজনকে হত্যার ঘটনায় মানবতাবিরোধী অপরাধের মামলায় সাবেক এমপি সাইফুল ইসলামসহ ছয়জনের মৃত্যুদণ্ডের আদেশ দিয়েছেন আন্তর্জাতিক অপরাধ ট্রাইব্যুনাল। এ মামলার ১৬ আসামির মধ্যে সাতজনের যাবজ্জীবন কারাদণ্ডের রায় ঘোষণা করেছেন আদালত। আর দুইজনের ৭ বছর করে কারাদণ্ড দেওয়া হয়েছে। এছাড়া, রাজসাক্ষী হিসেবে জবানবন্দি দেওয়া আশুলিয়া থানার সাবেক উপপরিদর্শক শেখ আবজালুল হককে ক্ষমার আদেশ দেওয়া হয়েছে। পাশাপাশি আদালত সাইফুল ইসলামের সব সম্পত্তি বাজেয়াপ্ত করে তা ভুক্তভোগীদের পরিবারের মধ্যে বণ্টনের নির্দেশ দিয়েছেন। বৃহস্পতিবার দুপুরে বিচারপতি নজরুল ইসলাম চৌধুরী নেতৃত্বাধীন তিন সদস্যের ট্রাইব্যুনাল-২ এ মামলার রায় ঘোষণা করেন। এ ট্রাইব্যুনালের বাকি দুই বিচারক হলেন, মো. মঞ্জুরুল বাছিদ ও নূর মোহাম্মদ শাহরিয়ার কবীর। মৃত্যুদণ্ডপ্রাপ্ত অন্য পাঁচজন হলেন, আশুলিয়া থানার সাবেক ভারপ্রাপ্ত কর্মকর্তা এ এফ এম সায়েদ ওরফে রনি, সাবেক উপপরিদর্শক আব্দুল মালেক, সাবেক সহকারী উপপরিদর্শক বিশ্বজিত সাহা, সাবেক কনস্টেবল মুকুল চোকদার ও যুবলীগ ক্যাডার রনি ভুইয়া। এ মামলার ১৬ আসামির মধ্যে আটজন গ্রেফতার হয়ে কারাগারে রয়েছেন। তারা হলেন ঢাকা জেলার সাবেক অতিরিক্ত পুলিশ সুপার আবদুল্লাহিল কাফী, সাভার সার্কেলের সাবেক অতিরিক্ত পুলিশ সুপার মো.শহিদুল ইসলাম, ঢাকা জেলা গোয়েন্দা পুলিশ (ডিবি) উত্তরের সাবেক পরিদর্শক মো. আরাফাত হোসেন, আশুলিয়া থানার সাবেক উপপরিদর্শক আবদুল মালেক, আরাফাত উদ্দীন, কামরুল হাসান ও শেখ আবজালুল হক এবং সাবেক কনস্টেবল মুকুল চোকদার। বাকি আট আসামি পলাতক। পলাতক আসামিরা হলেন, সাবেক সংসদ সদস্য মুহাম্মদ সাইফুল ইসলাম, ঢাকা রেঞ্জের সাবেক উপমহাপরিদর্শক (ডিআইজি) সৈয়দ নুরুল ইসলাম, ঢাকা জেলার সাবেক পুলিশ সুপার মো. আসাদুজ্জামান রিপন, আশুলিয়া থানার সাবেক ভারপ্রাপ্ত কর্মকর্তা এ এফ এম সায়েদ, সাবেক পরিদর্শক মোহাম্মদ মাসুদুর রহমান, সাবেক পরিদর্শক নির্মল কুমার দাস, সাবেক সহকারী উপপরিদর্শক বিশ্বজিৎ সাহা ও যুবলীগ ক্যাডার রনি ভূইয়া। গত বছরের ২১ আগস্ট আসামিদের বিরুদ্ধে অভিযোগ গঠন করে বিচার শুরুর আদেশ দেন ট্রাইব্যুনাল। সে সময় উপস্থিত আট আসামির সাতজনই নিজেদের নির্দোষ দাবি করেন। তবে দোষ স্বীকার করে রাজসাক্ষী হিসেবে জবানবন্দি দিয়েছেন এসআই শেখ আবজালুল হক। এ মামলায় তদন্ত কর্মকর্তা জানে আলম খানসহ মোট ২৪ জন সাক্ষীর সাক্ষ্যগ্রহণ করা হয়েছে। একই বছরের ২ জুলাই প্রসিকিউশনের জমা দেওয়া আনুষ্ঠানিক অভিযোগ আমলে নেন আদালত। অভিযোগের সঙ্গে অন্যান্য তথ্যসূত্র হিসেবে ৩১৩ পৃষ্ঠা, সাক্ষী ৬২, দালিলিক প্রমাণাদি ১৬৮ পৃষ্ঠা ও দুটি পেনড্রাইভ যুক্ত করে প্রসিকিউশন। উল্লেখ্য, ২০২৪ সালের ৫ আগস্ট সাভারের আশুলিয়ায় পুলিশের গুলিতে প্রাণ হারান ছয় তরুণ। এরপর পুলিশ ভ্যানে তাদের মরদেহ তুলে আগুনে পুড়িয়ে দেওয়া হয়। নৃশংস এ ঘটনার সময় একজন জীবিত ছিলেন বলে অভিযোগ রয়েছে। পেট্রোল ঢেলে তাকেও পুড়িয়ে মারা হয়। এছাড়া, সেখানে এর আগের দিন একজন শহীদ হয়েছিলেন। এ ঘটনায় একই বছরের ১১ সেপ্টেম্বর মানবতাবিরোধী অপরাধের অভিযোগ এনে আন্তর্জাতিক অপরাধ ট্রাইব্যুনালে মামলা দায়ের করা হয়। বিডি প্রতিদিন\/মুসা","url":"https:\/\/www.bd-pratidin.com\/national\/2026\/02\/05\/1213314","date":1770277904000,"language":"bn","token_count":406,"source":"Bangladesh Pratidin"}
{"title":"১০ লাখ ডলার অনুদান ঘোষণা টেইলর সুইফটের","body":"মঞ্চের ঝলমলে আলো, বিশ্ব চার্টে শীর্ষস্থান আর কোটি ভক্তের উন্মাদনার বাইরেও টেইলর সুইফটের আরেকটি পরিচয় আছে, সেটি হলো মানবিকতার প্রতীক। এবার তিনি যুক্তরাষ্ট্রের অলাভজনক সংস্থা ফিডিং আমেরিকাকে ১০ লাখ ডলার বা প্রায় ১১ কোটি টাকা অনুদান দিয়েছেন। বড় অঙ্কের অনুদানটি বিশেষভাবে ক্ষুধার বিরুদ্ধে লড়াই করা এই সংস্থাকে ছুটির মৌসুমে সহায়তার জন্য দেওয়া হয়েছে। এর আগেও টেইলর সুইফট ফিডিং আমেরিকাকে বড় অঙ্কের অনুদান দিয়েছেন। গত বছরের অক্টোবরে তিনি ৫০ লাখ ডলার অনুদান দিয়েছিলেন হারিকেন হেলেন ও মিল্টন পরবর্তী ক্ষতিগ্রস্ত সম্প্রদায়গুলোর সহায়তায়। এছাড়া ২০২৩ সালে টেনেসিতে ঝড়ের পরও ১০ লাখ ডলার অনুদান দিয়েছিলেন তিনি। মার্কিন গণমাধ্যম অনুযায়ী, যুক্তরাষ্ট্র জুড়ে ক্ষুধার বিরুদ্ধে কাজ করা অলাভজনক সংস্থা ফিডিং আমেরিকাকে ১০ লাখ ডলার, বাংলাদেশি মুদ্রায় প্রায় ১১ কোটি টাকা অনুদান দেওয়ার ঘোষণা দিয়েছেন তিনি। গত মঙ্গলবার ফিডিং আমেরিকার সোশ্যাল হ্যান্ডেল ইনস্টাগ্রামে এ তথ্যটি জানানো হয়। পাশাপাশি সংস্থাটির পক্ষ থেকে টেইলর সুইফটকে ধন্যবাদ জানিয়ে একটি বার্তাও প্রকাশ করা হয়েছে। ফিডিং আমেরিকার প্রধান নির্বাহী কর্মকর্তা ক্লেয়ার বাবিনো ফন্তেনো লেখেন, টেইলর সুইফটের এ উদার অনুদানের জন্য আমরা গভীরভাবে কৃতজ্ঞ। বিডি প্রতিদিন\/কামাল","url":"https:\/\/www.bd-pratidin.com\/entertainment\/2025\/12\/26\/1196660","date":1766750734000,"language":"bn","token_count":163,"source":"Bangladesh Pratidin"}
{"title":"কী কী পাচ্ছেন মিস ইউনিভার্স ফাতিমা বশ","body":"জাঁকজমক আয়োজন আর বিশ্বসুন্দরীদের জমকালো প্রতিযোগিতার মধ্য দিয়ে শেষ হলো মিস ইউনিভার্সের ৭৪তম আসর। সারা বিশ্বের ১২০ প্রতিযোগীকে পেছনে ফেলে এবারের মুকুট জিতে নিয়েছেন মেক্সিকোর ফাতিমা বশ। শুক্রবার সকালে থাইল্যান্ডের ব্যাংককের গ্র্যান্ড ফিনালেতে তার নাম ঘোষণার সঙ্গে সঙ্গেই চারপাশে ছড়িয়ে পড়ে উচ্ছ্বাস আর করতালি। মাত্র ২৫ বছর বয়সেই সর্বোচ্চ সৌন্দর্য খেতাব নিজের করে নিলেন ফাতিমা। গত বছরের বিজয়ী ভিক্টোরিয়া কিয়ের থিলভিগ নিজ হাতে মুকুট পরিয়ে দেন তাকে। মেক্সিকোর তাবাস্কো অঙ্গরাজ্যের সান্তিয়াগো দে তেয়াপায় জন্ম তার। ছোটবেলা থেকেই ফ্যাশন আর ডিজাইনের প্রতি আগ্রহী ফাতিমা ফ্যাশন ডিজাইন নিয়েই উচ্চশিক্ষা সম্পন্ন করেছেন। ২০২৫ সালের সেপ্টেম্বরে ‘মিস ইউনিভার্স মেক্সিকো’ জিতে আলোচনায় আসেন তিনি। দ্রুতই বাড়তে থাকে তার জনপ্রিয়তা—ইনস্টাগ্রামে এখন তার অনুসারী ৯ লাখ ৯০ হাজারের বেশি, টিকটকেও রয়েছে ৬ লাখ ৯০ হাজারের ওপর ফ্যান। কী কী পাচ্ছেন ফাতিমা বিশ্বসুন্দরীর এই শিরোপা জিতে এক নতুন যাত্রা শুরু করলেন ফাতিমা। যদিও এবারের প্রাইজমানি আনুষ্ঠানিকভাবে ঘোষণা করা হয়নি, কিন্তু প্রচলিত নিয়ম অনুযায়ী মিস ইউনিভার্স বিজয়ী পান ২ লাখ ৫০ হাজার মার্কিন ডলার যা বাংলাদেশি টাকায় প্রায় ৩ কোটি। এ ছাড়া ফাতিমা আরও পাচ্ছেন—প্রতি মাসে ৫০ হাজার ডলার ভাতা (প্রায় ৬০ লাখ টাকা) যা ভ্রমণ ও কাজের ব্যয় হিসেবে ব্যবহার করবেন। মূল্যবান ৫০ লাখ ডলারের মুকুট যার মূল্য বাংলাদেশি টাকায় প্রায় ৬১ কোটি। নিউইয়র্ক সিটিতে বিলাসবহুল অ্যাপার্টমেন্ট যেখানে মিস ইউনিভার্স হিসেবে থাকবেন তিনি। একই সঙ্গে আন্তর্জাতিক ব্র্যান্ডের সঙ্গে কাজ, বিশ্বভ্রমণ ও একাধিক গ্লোবাল ইভেন্টে অংশগ্রহণের সুযোগ। বিডি-প্রতিদিন\/তানিয়া","url":"https:\/\/www.bd-pratidin.com\/entertainment\/2025\/11\/22\/1182702","date":1763790981000,"language":"bn","token_count":219,"source":"Bangladesh Pratidin"}
{"title":"‘হ্যাঁ’ ভোট দিতে সব শিক্ষা প্রতিষ্ঠানে প্রচারণা চালানোর সিদ্ধান্ত","body":"আসন্ন গণভোটে শিক্ষার্থীদের ‘হ্যাঁ’ ভোট দিতে উদ্বুদ্ধ করতে দেশের সব বিশ্ববিদ্যালয়, কলেজ, স্কুল ও মাদরাসা পর্যায়ে প্রচারণা চালানো হবে। প্রচারণার অংশ হিসেবে শিক্ষার্থীদের মাঝে পরিবর্তনের জন্য ‘হ্যাঁ’ শিরোনামের লিফলেট ও পুস্তিকা বিতরণ, মোবাইল ও বিশ্ববিদ্যালয়ের স্যোশাল মিডিয়া প্ল্যাটফর্মে গণভোটের ওপর নির্মিত ডকুমেন্টারি, ভিডিও ক্লিপ ও গান রিলিজ, বিশ্ববিদ্যালয়-কলেজ ব্যানার, ফেস্টুন ও স্টিকার সাঁটানো হবে। রবিবার বিকেলে বিশ্ববিদ্যালয় মঞ্জুরি কমিশনে (ইউজিসি) শিক্ষা মন্ত্রণালয়ের মাধ্যমিক ও উচ্চ শিক্ষা বিভাগ, কারিগরি ও মাদরাসা শিক্ষা বিভাগ, জাতীয় বিশ্ববিদ্যালয় ও ইউজিসির সঙ্গে এক সভায় এ সিদ্ধান্ত নেওয়া হয়। সভায় প্রধান উপদেষ্টার বিশেষ সহকারী (উপদেষ্টা পদমর্যাদা) ড. আলী রীয়াজ বলেন, ফ্যাসিবাদী রাষ্ট্রকাঠামো ভেঙে রাষ্ট্র সংস্কারের মাধ্যমে একটি প্রকৃত গণতান্ত্রিক ব্যবস্থা প্রতিষ্ঠার আকাঙ্ক্ষার প্রতিফলন ঘটাবে এবারের গণভোট। তিনি বলেন, একটি মানবিক, গণতান্ত্রিক রাষ্ট্র প্রতিষ্ঠা করতে হলে গণভোটে ‘হ্যাঁ’তে রায়ের কোনো বিকল্প নেই। সভায় প্রধান উপদেষ্টার বিশেষ সহকারী মনির হায়দার, ইউজিসি চেয়ারম্যান এসএমএ ফায়েজ, মাধ্যমিক ও উচ্চ শিক্ষা বিভাগের সচিব রেহানা পারভীন, কারিগরি ও মাদরাসা বিভাগের সচিব মুহাম্মদ রফিকুল ইসলাম, জাতীয় বিশ্ববিদ্যালয়ের ভিসি প্রফেসর ড. এএসএম আমানুল্লাহ ও ইউজিসি সদস্য প্রফেসর মোহাম্মদ তানজীমউদ্দিন খান উপস্থিত ছিলেন। বিডি প্রতিদিন\/এমআই","url":"https:\/\/www.bd-pratidin.com\/national\/2026\/01\/18\/1206256","date":1768741450000,"language":"bn","token_count":170,"source":"Bangladesh Pratidin"}
{"title":"মোহাম্মদ হাশেমের গানে পুতুলের অ্যালবাম উদ্বোধন","body":"নোয়াখালীর আঞ্চলিক গানের জনক, বরেণ্য গীতিকার ও সুরকার অধ্যাপক মোহাম্মদ হাশেমের তিনটি জনপ্রিয় গান নতুন আঙ্গিকে উপস্থাপন করে প্রকাশিত হলো বর্তমান প্রজন্মের তারকা শিল্পী সাজিয়া সুলতানা পুতুলের অ্যালবাম ‘ও রসিক তালতো ভাই’। রাজধানীর ধানমন্ডি ক্লাবে শনিবার সন্ধ্যায় এক জমকালো আয়োজনে আমন্ত্রিত অতিথিদের নিয়ে অ্যালবামটির আনুষ্ঠানিক উদ্বোধন করেন সাজিয়া সুলতানা পুতুল ও সংগীত পরিচালক সৈয়দ রেজা আলী। চ্যানেল হাশেম মিউজিকের আয়োজনে অনুষ্ঠানে বিশেষ অতিথির বক্তব্য দেন ধানমন্ডি ক্লাবের সভাপতি হাবিব উল্যাহ বাবুল। বক্তব্যে তিনি বলেন, অধ্যাপক মোহাম্মদ হাশেমের লেখা হাজারো গান শুধু নোয়াখালীর আঞ্চলিক সংগীত নয়, এটি বাংলাদেশের লোক সংগীত ঐতিহ্যের অন্যতম গুরুত্বপূর্ণ অংশ। তার লেখা ও সুরে লোকজীবনের আবেগ-অনুভূতির প্রতিচ্ছবি ফুটে ওঠে। এ অ্যালবাম প্রকাশের মাধ্যমে নোয়াখালীর আঞ্চলিক গানের জনক মোহাম্মদ হাশেমের গান নতুন প্রজন্মের কাছে আরও সহজলভ্য হবে-এমন প্রত্যাশা ব্যক্ত করেন অতিথি ও আয়োজকরা। অনুষ্ঠানে হাশেম মিউজিকের পক্ষ থেকে ধানমণ্ডি ক্লাব সভাপতি হাবিব উল্যাহ বাবুল, শিল্পী সাজিয়া সুলতানা পুতুল এবং সংগীত পরিচালক সৈয়দ রেজা আলীকে বিশেষ সম্মাননা প্রদান করা হয়। গুণীজনদের হাতে সম্মাননা স্মারক তুলে দেন সাংবাদিক সানজিদা সুলতানা। হাশেম মিউজিকের পরিচালক মুস্তফা মনওয়ার সুজনের সভাপতিত্বে অনুষ্ঠান সঞ্চালনা করেন জিটিভির সিনিয়র রিপোর্টার শাহরিয়ার বাঁধন। এ আয়োজনে সম্মানিত অতিথি ছিলেন প্রকৌশলী নিজাম উদ্দিন হৃদয়, সংগীত শিল্পী ও পরিচালক এফ এ প্রিতম, সাংবাদিক আশরাফ ঢালী ও আরিফ সম্রাট। পুতুলের নতুন এ অ্যালবামের গানগুলো হলো- ও রসিক তালতো ভাই, আঙ্গোবাড়ি নোয়াখালী রয়াল ডিস্টিক ভাই এবং হাইদলে বউ ভাত খায় না। সংগীত পরিচালনা করেছেন সৈয়দ রেজা আলী। ইউটিউব চ্যানেল 'হাশেম মিউজিক' এর জন্য অ্যালবামটি নির্মাণ করেছেন মুস্তফা মনওয়ার সুজন। বিডি-প্রতিদিন\/সালাহ উদ্দীন\/এনই","url":"https:\/\/www.bd-pratidin.com\/entertainment\/2025\/10\/26\/1172171","date":1761466121000,"language":"bn","token_count":238,"source":"Bangladesh Pratidin"}
{"title":"লাভলুর নাটকে জাকিয়া বারী মম","body":"আরেকটি নতুন চরিত্র পর্দায় তুলে ধরতে যাচ্ছেন অভিনেত্রী জাকিয়া বারী মম। যেখানে তাঁকে দেখা যাবে সব গঞ্জনা দূরে ঠেলে দিয়ে সত্যবাদী মানুষকে আপন করে নেওয়া এক নারী চরিত্রে। ফুলবানু নামে চরিত্রটি থাকছে ‘সত্য সংকট’ নামে একক নাটকে। এর কাহিনি লিখেছেন আসাদ সরকার। পরিচালনার পাশাপাশি নাটকের প্রধান একটি চরিত্রে অভিনয় করেছেন সালাহউদ্দিন লাভলু। নাটকের শুটিং শেষ হয়েছে। এতে লাভলু-মম জুটির পাশাপাশি বিভিন্ন চরিত্রে অভিনয় করেছেন সায়েকা আহমেদ, আমিন আজাদ, আনিসুর রহমান বরুণ, সুজিত বিশ্বাস, আনোয়ার শাহি, মাহাবুব আলম প্রমুখ। নাটকের কাহিনি গড়ে উঠেছে মজনু নামে এক সত্যবাদী যুবককে ঘিরে। মজনু পরিস্থিতি যেমনই হোক, কোনোভাবেই সত্য বলা থেকে বিরত থাকতে পারে না। যে কারণে তার বিয়ে হয় না। কনেপক্ষ যখনই তার বিষয়ে কিছু জানতে চায়, সে অকপটে নিজের সত্যিটা প্রকাশ করে দেয়। এভাবে বছরের পর বছর পেরিয়ে যায়, বুড়ো হতে চলা মজনুর আর বিয়ে হয় না। একসময় মজনুর সত্যবাদিতায় মুগ্ধ হয়ে তাকে আপন করে নেয় ফুলবানু নামে এক তরুণী। এমনই গল্প নিয়ে ‘সত্য সংকট’ নাটকটি আসছে ঈদে চ্যানেল আইতে প্রচার হবে। অভিনেত্রী মমর কথায়, ‘সালাহউদ্দিন লাভলু একই সঙ্গে যেমন বড় মাপের নির্মাতা, তেমনি নন্দিত একজন অভিনেতা। তাই ‘সত্য সংকট’ নাটকে এ নির্মাতার পরিচালনায় তাঁরই বিপরীতে অভিনয় করার অভিজ্ঞতা ছিল অন্যরকম। নাটকের ফুলবানু চরিত্রটি দর্শকমনে ছাপ ফেলার মতো। গল্প, চরিত্র, শিল্পীদের অভিনয়, নির্মাণ- সবকিছু মিলিয়ে নাটকটি অনেকের ভালো লাগবে।’","url":"https:\/\/www.bd-pratidin.com\/entertainment-news\/2026\/01\/27\/1209645","date":1769450400000,"language":"bn","token_count":206,"source":"Bangladesh Pratidin"}
{"title":"এমপিওভুক্ত শিক্ষক-কর্মচারীদের প্রতি মাউশির জরুরি নির্দেশনা","body":"এমপিওভুক্ত শিক্ষক-কর্মচারীদের চলতি জানুয়ারি মাসের বেতন ইলেকট্রনিক ফান্ড ট্রান্সফার (ইএফটি) ব্যবস্থায় পাঠানোর লক্ষ্যে জরুরি নির্দেশনা দিয়েছে মাধ্যমিক ও উচ্চশিক্ষা অধিদফতর (মাউশি)। রবিবার জারি করা এক নির্দেশনায় এ তথ্য জানানো হয়েছে। নির্দেশনায় বলা হয়, মাউশি অধিদফতরাধীন শিক্ষাপ্রতিষ্ঠানের এমপিওভুক্ত জনবলের এমপিও অর্থ ২০২৫ সালের ১ জানুয়ারি থেকে ইএফটি ব্যবস্থায় প্রদানের কার্যক্রম শুরু হয়। জুলাই-২০২৫ পর্যন্ত শিক্ষক-কর্মচারীদের নিজ নিজ ব্যাংক হিসাবে সরাসরি এমপিও অর্থ পাঠানো হয়েছে। পরবর্তী সময়ে আগস্ট–২০২৫ থেকে প্রতিষ্ঠানপ্রধান কর্তৃক অনলাইনে বিল সাবমিট করার ব্যবস্থা চালু করা হয়। এক্ষেত্রে প্রতিষ্ঠান প্রধানকে সংশ্লিষ্ট প্রতিষ্ঠানের এমপিও কার্যক্রমে ব্যবহৃত আইডি ও পাসওয়ার্ড দিয়ে ইএমআইএস (ইএমআইএস) সিস্টেমের এমপিও-ইএফটি মডিউলে লগ-ইন করে বিল সাবমিট করতে হবে। প্রতিটি এমপিওভুক্ত শিক্ষক-কর্মচারীর জন্য বিধি মোতাবেক প্রাপ্য এমপিও অর্থ নির্ধারণ করে আলাদাভাবে বিল দাখিল করতে হবে। প্রতিষ্ঠান প্রধানের দাখিল করা তথ্যের ভিত্তিতেই ইএফটির মাধ্যমে সংশ্লিষ্ট শিক্ষক-কর্মচারীদের ব্যাংক হিসাবে অর্থ পাঠানো হবে। নির্দেশনায় আরও উল্লেখ করা হয়, কোনো শিক্ষক-কর্মচারী মৃত্যুবরণ, পদত্যাগ, সাময়িক বরখাস্ত বা অনুমোদনহীন অনুপস্থিতির কারণে আংশিক কিংবা সম্পূর্ণ বেতন কর্তনের প্রয়োজন হলে তা বিল সাবমিটের সময় যথাযথভাবে উল্লেখ করতে হবে। সংশ্লিষ্ট মাসে বিধিমোতাবেক প্রাপ্যতা নির্ধারণ করেই বিল দাখিল করতে হবে। ইএফটির মাধ্যমে এমপিও অর্থ প্রেরণের ক্ষেত্রে প্রতিষ্ঠান প্রধানের দাখিল করা তথ্যই চূড়ান্ত হিসেবে বিবেচিত হবে। ভুল তথ্যের কারণে বেতন প্রেরণে জটিলতা বা অতিরিক্ত অর্থ পাঠানো হলে এর দায়ভার সংশ্লিষ্ট প্রতিষ্ঠানপ্রধানকে বহন করতে হবে। বিডি প্রতিদিন\/কেএ","url":"https:\/\/www.bd-pratidin.com\/national\/2026\/01\/25\/1209111","date":1769341267000,"language":"bn","token_count":206,"source":"Bangladesh Pratidin"}
