[
  {
    "url": "https://www.banglatribune.com/business/news/932292/%E0%A6%AE%E0%A6%BE%E0%A6%B0%E0%A7%8D%E0%A6%95%E0%A6%BF%E0%A6%A8-%E0%A6%B6%E0%A7%81%E0%A6%B2%E0%A7%8D%E0%A6%95-%E0%A6%95%E0%A6%AE%E0%A6%A4%E0%A7%87-%E0%A6%AA%E0%A6%BE%E0%A6%B0%E0%A7%87-%E0%A7%A8-%E0%A7%A9-%E0%A6%B6%E0%A6%A4%E0%A6%BE%E0%A6%82%E0%A6%B6",
    "title": "মার্কিন শুল্ক কমতে পারে ২-৩ শতাংশ",
    "body": "যুক্তরাষ্ট্রের সঙ্গে দীর্ঘদিন ধরে চলছে বাণিজ্য শুল্ক নিয়ে অলোচনা হবে। বাংলাদেশি পণ্যের ওপর মার্কিন প্রেসিডেন্ট ডোনাল্ড ট্রাম্পের আরোপিত সর্বশেষ ২০ শতাংশ শুল্ক থেকে ২-৩ শতাংশ কমতে পারে। এই লক্ষ্যে আগামী ৯ ফেব্রুয়ারি পাল্টা শুল্কহার নিয়ে ঢাকা ও ওয়াশিংটনের মধ্যে পারস্পরিক বাণিজ্য চুক্তি হবে। একটি নির্ধারিত শুল্ক স্থির করা হবে এই চুক্তিতে। পররাষ্ট্র ও বাণিজ্য মন্ত্রণালয়ের কর্মকর্তাদের সঙ্গে আলাপ করে জানা গেছে, প্রতিশ্রুতি অনুযায়ী ২-৩ শতাংশ শুল্ক কমতে পারে, তবে তা এখনও নিশ্চিত করে বলা সম্ভব নয়। এটি সম্পূর্ণ মার্কিন প্রশাসন তথা প্রেসিডেন্ট ট্রাম্পের ওপর নির্ভর করছে।\n\nগত বছর মার্কিন প্রেসিডেন্ট ডোনাল্ড ট্রাম্প বাংলাদেশের ওপরে প্রথমে ৩৭ শতাংশ এবং পরে তা কমিয়ে ৩৫ শতাংশ পাল্টা শুল্ক আরোপ করে। ওয়াশিংটনে তৃতীয় দফার আলোচনা শেষে গত বছরের ৩১ জুলাই পাল্টা শুল্ক ২০ শতাংশে নামিয়ে আনা হয়। বিনিময়ে দিতে হয় বাণিজ্য ঘাটতি কমিয়ে আনার প্রতিশ্রুতি। এছাড়া যুক্তরাষ্ট্র থেকে বেশ কিছু পণ্য আমদানি বাড়ানোর এবং বোয়িং কেনার সিদ্ধান্ত হয়। একইসঙ্গে জ্বালানি, কৃষিপণ্য, বিশেষ করে তুলা ও গম আমদানি বৃদ্ধির সিদ্ধান্তও নেওয়া হয়। এছাড়া মার্কিন ব্যবসায়ীদের জন্য বিনিয়োগ প্রক্রিয়া সহজ করারও ইঙ্গিত দেওয়া হয়েছে।\n\nইউরোপীয় ইউনিয়নের সঙ্গে বাণিজ্য ঘাটতি বেড়ে যাওয়ায় এবং প্রেসিডেন্ট ডোনাল্ড ট্রাম্পের শুল্কের প্রভাব অর্থনীতিতে কাজ করায়—তার বৈশ্বিক বাণিজ্য অংশীদারদের সঙ্গে মার্কিন ঘাটতি নভেম্বরে প্রায় দ্বিগুণ হয়েছে বলে জানিয়েছে মার্কিন পরিসংখ্যান ব্যুরো। ২০০৯ সালের গোড়ার দিকে বাণিজ্য ঘাটতি সর্বনিম্ন স্তরে পৌঁছানোর একমাস পর এটি ৫৬ দশমিক ৮ বিলিয়ন ডলারে পৌঁছেছে—যা গত অক্টোবরের তুলনায় প্রায় ৯৫ ভাগ বৃদ্ধি পেয়েছে। এই বৃদ্ধির প্রায় এক-তৃতীয়াংশ ইউরোপীয় ইউনিয়নের কাছ থেকে এসেছিল। যেখানে বাণিজ্য ঘাটতি ৮ দশমিক ২ বিলিয়ন ডলার বেড়েছে। চীনের সঙ্গে যুক্তরাষ্ট্রের বাণিজ্য-ঘাটতি প্রায় ১ বিলিয়ন ডলার হ্রাস পেয়ে ১৩ দশমিক ৯ বিলিয়ন ডলারে দাঁড়িয়েছে। এক বছরের ব্যবধানে নভেম্বরের মধ্যে ঘাটতি ৮৩৯ দশমিক ৫ বিলিয়ন ডলারে দাঁড়িয়েছে—যা ২০২৪ সালের একই সময়ের তুলনায় প্রায় ৪ শতাংশ বেশি।\n\nমার্কিন সেন্সাসের তথ্য বলছে, ২০২৫ সালে জানুয়ারি থেকে নভেম্বর পর্যন্ত বাংলাদেশ থেকে ৮ দশমিক ৭ বিলিয়ন ডলারের পণ্য আমদানি এবং ২ দশমিক ২ বিলিয়ন রফতানি করেছে যুক্তরাষ্ট্র। বাণিজ্য ঘাটতি রয়ে গেছে প্রায় সাড়ে ৬ বিলিয়ন ডলারের। ২০২৪ ও ২০২৩ সালে এই ঘাটতি ছিল ৬ বিলিয়ন ডলার। ২০২২ সালে ছিল ৮ বিলিয়ন ডলার।\n\nগত বছরের আগস্টে বাংলাদেশের পণ্যে পাল্টা শুল্ক কমিয়ে ২০ শতাংশ নির্ধারণ করেন ডোনাল্ড ট্রাম্প। এই সিদ্ধান্ত কার্যকর হয় ৭ আগস্ট থেকে। নতুন করে ২০ শতাংশ পাল্টা শুল্ক যুক্ত হলে—তা আগের ১৫ শতাংশের শুল্কের সঙ্গে বৃদ্ধি পেয়ে ৩৫ শতাংশে দাঁড়ায়।\n\nমার্কিন পাল্টা শুল্ক কমার ইঙ্গিত দিয়ে সম্প্রতি প্রধান উপদেষ্টার বিশেষ দূত লুৎফে সিদ্দিকী বলেছেন, ‘‘আশা করি (শুল্ক) বাড়াচ্ছে না। ২০ শতাংশের মধ্যেই থাকবে। এখন যেটা আছে, তার চেয়ে ভালো হবে। এমন খুব ‘স্ট্রং’ আশ্বাস আমাদের দেওয়া হয়েছে।’’\n\nতিনি বলেন, ‘‘যুক্তরাষ্ট্র বলছে বিজনেস বাড়াতে হবে। আমাদের আশিক চৌধুরী, এনবিআর পোর্টের চেয়ারম্যান—সবাই কিন্তু একই জিনিস নিয়ে কাজ করছে। এ কারণে আমরা প্রোগ্রেস খুব তাড়াতাড়ি দেখাতে পেরেছি। যার কারণে তাদের দৃষ্টিকোণ থেকে দেখলে বাংলাদেশ খুবই কনস্ট্রাক্টিভলি এই বিষয়টা ডিল করেছে। আমরা যে বাণিজ্য ঘাটতি নিয়ে শুরু করেছিলাম, ৬ বিলিয়ন ডলারের ডেফিসিট এখন অলরেডি অনেকটা কমে গেছে।’’\n\nতার মতে, এখন মুশকিল হলো প্রেসিডেন্ট ট্রাম্পের অ্যাটেনশনটা লাগবে। এখন মার্কিন কর্মকর্তার সঙ্গে মিটিংয়ের পর আজ তার ডেপুটি তারপর আমাদের চিফ নেগোসিয়েটর—ওনাদের সঙ্গে আমার ই-মেইলে এক্সচেঞ্জ হওয়ার পর, একটু আমাদের আশ্বাস দিলো যে আমাদের যেটা এখন আছে ২০ শতাংশ রেসিপ্রোকাল ট্যারিফ, এটা আমরা কিছু উন্নত করতে পারি। আর এটা ছাড়া আরও কয়েকটা সেক্টরে আরও কিছু উন্নতি পেতে পারে। আমি এর বেশি আর কিছু বলবো না। কারণ যখন আমরা সংবাদটা পাবো, আশা করছি এই সপ্তাহ শেষের থেকে বা আগামী সপ্তাহ থেকে হয়তো পাবো।’’ তিনি আরও বলেন, ‘‘যখন হবে তখন এটা আমরা আরেকটু পাবলিকলি বলবো। কিন্তু এতটুকু আমি বলবো, আমাদের সমন্বিত অর্থনৈতিক কূটনীতি মনে হচ্ছে কাজে দিচ্ছে।’’\n\nবাণিজ্য সচিব মাহবুবুর রহমান রবিবার (১ ফেব্রুয়ারি) জানান, আগামী ৯ ফেব্রুয়ারি ওয়াশিংটনে বাংলাদেশের ওপর আরোপিত পাল্টা শুল্কহার নিয়ে ঢাকা ও ওয়াশিংটনের মধ্যে পারস্পরিক বাণিজ্য চুক্তি হবে।\n\nবাণিজ্য সচিব বলেন, ‘‘বাংলাদেশের রেসিপ্রোকাল শুল্কহার ২০ শতাংশ আছে। অন্যান্য দেশে একই আছে। আবার কিছু দেশে বেশি আছে। তবে আমরা আশা করছি, হয়তো আরও কিছু কমতেও পারে। সে ধরনের একটা ধারণা আছে। তবে নিশ্চিত করে বলতে পারবো না, এখনও নিশ্চিত হয়নি।’’\n\nতিনি বলেন, ‘‘আমরা চুক্তির খসড়া করেছি, তবে চূড়ান্ত শুল্ক কত হবে, সেটা ৯ তারিখের আগ পর্যন্ত বলা যাবে না।’’\n\nপররাষ্ট্র মন্ত্রণালয়ের একজন জ্যেষ্ঠ কর্মকর্তা জানান, আমাদের চেষ্টা ছিল ট্যারিফ কমিয়ে ১৫ শতাংশের নিয়ে আসার। তবে কতটুকু কমবে সেটি এখনই বলা সম্ভব নয়।",
    "date": "2026-02-02T22:00:00+06:00",
    "language": "bn",
    "source": "bangla_tribune",
    "category": "business",
    "tokens": 678,
    "named_entities": [],
    "tags": [],
    "crawled_at": "2026-02-02T19:44:39.335413"
  },
  {
    "url": "https://www.banglatribune.com/national/932311/%E0%A6%AA%E0%A7%87%E0%A6%B6%E0%A6%BE%E0%A6%A6%E0%A6%BE%E0%A6%B0%E0%A6%A4%E0%A7%8D%E0%A6%AC%E0%A7%87%E0%A6%B0-%E0%A6%AA%E0%A7%8D%E0%A6%B0%E0%A6%B6%E0%A7%8D%E0%A6%A8%E0%A7%87-%E0%A6%B8%E0%A6%BE%E0%A6%82%E0%A6%AC%E0%A6%BE%E0%A6%A6%E0%A6%BF%E0%A6%95%E0%A6%A6%E0%A7%87%E0%A6%B0-%E0%A6%86%E0%A6%AA%E0%A6%B8%E0%A6%B9%E0%A7%80%E0%A6%A8-%E0%A6%B9%E0%A6%A4%E0%A7%87-%E0%A6%B9%E0%A6%AC%E0%A7%87",
    "title": "পেশাদারত্বের প্রশ্নে সাংবাদিকদের আপসহীন হতে হবে: তথ্য উপদেষ্টা",
    "body": "তথ্য ও সম্প্রচার উপদেষ্টা সৈয়দা রিজওয়ানা হাসান বলেছেন, সাংবাদিকদের পেশাদারত্বের প্রশ্নে আপসহীন হতে হবে। কোনও অবস্থাতেই আর দলীয় লেজুড়বৃত্তি করা যাবে না। সোমবার (২ ফেব্রুয়ারি) জাতীয় প্রেসক্লাব প্রাঙ্গণে ‘জুলাই রেভ্যুলশনারি জার্নালিস্ট অ্যালায়েন্স’ আয়োজিত ‘গণমাধ্যম উৎসব ২০২৬’-এ প্রধান অতিথির বক্তব্যে তিনি এসব কথা বলেন।\n\n৫৪ বছরেও দেশে একটি পূর্ণাঙ্গ গণমাধ্যম কমিশন এবং সম্প্রচার অধ্যাদেশ না হওয়াকে হতাশাজনক বলে মন্তব্য করেন উপদেষ্টা। তিনি বলেন, “আমরা চেষ্টা করছি সরকার, সাংবাদিক ও সংশ্লিষ্ট সবার মতামতের ভিত্তিতে এই দুটি অধ্যাদেশ জারি করে যেতে। সময় স্বল্পতার কারণে তা সম্ভব না হলেও অন্তত চূড়ান্ত খসড়াটি প্রস্তুত করে যাবো। জনমতের জন্য খসড়া দুটি ইতিমধ্যে মন্ত্রণালয়ের ওয়েবসাইটে দেওয়া হয়েছে।”\n\nসৈয়দা রিজওয়ানা হাসান সাংবাদিকদের হুমকি-ধমকির ভাষা পরিহার করে পেশাদারত্বের মাধ্যমে নিজেদের অবস্থানকে সম্মানজনক করার পরামর্শ দেন। তিনি বলেন, সাংবাদিকদের মধ্যে মতবিরোধ থাকতে পারে, কিন্তু সাংবাদিকতার মূল লক্ষ্য হতে হবে বস্তুনিষ্ঠতা। আজকের আয়োজনের মূল লক্ষ্য হওয়া উচিত— শুধু স্বৈরাচার নয়, স্বৈরাচারী ব্যবস্থা যেন আর কখনোই ফিরতে না পারে।\n\nঅনুষ্ঠানে শহীদ সাংবাদিক তাহির জামান প্রিয়-র মা সামসি আরা জামান বলেন, সাংবাদিকদের জন্য সম্মানজনক জীবিকা ও সুযোগ-সুবিধা নিশ্চিত করা জরুরি, যাতে ফ্যাসিবাদের দোসররা তাদের ব্যবহার করতে না পারে।\n\nঅনুষ্ঠানে আসন্ন গণভোট ও নির্বাচনে দায়িত্ব পালনকালে সাংবাদিকদের তাৎক্ষণিক সহযোগিতার জন্য একটি বিশেষ হটলাইন নম্বর (০৯৬৪৪১১১৪৪৪) উদ্বোধন করা হয়।\n\nঅনুষ্ঠানে আরও বক্তব্য রাখেন ফ্যাসিবাদমুক্ত সমাজ চাই-এর আহ্বায়ক জয়নাল আবেদীন শিশির, চট্টগ্রাম প্রেস ক্লাবের সেক্রেটারি গোলাম মওলা মুরাদ, জুলাই রেভ্যুলশনারি জার্নালিস্ট অ্যালায়েন্সের সভাপতি, যমুনা টিভির বিশেষ প্রতিনিধি আব্দুল্লাহ তুহিন, বিশেষ অতিথি জাতীয় নাগরিক পার্টি এনসিপির কেন্দ্রিয় যুগ্ম মুখ্য সমন্বয়ক মাহবুব আলম, জাতীয় প্রেস ক্লাবের সেক্রেটারি আইয়ুব ভূঁইয়া, ঢাকা সাংবাদিক ইউনিয়নের সভাপতি শহিদুল ইসলাম, বাংলাদেশ ফেডারেল সাংবাদিক ইউনিয়নের ভারপ্রাপ্ত সভাপতি জনাব ওবায়দুর রহমান শাহীন।",
    "date": "2026-02-02T21:09:16+06:00",
    "language": "bn",
    "source": "bangla_tribune",
    "category": "national",
    "tokens": 257,
    "named_entities": [],
    "tags": [],
    "crawled_at": "2026-02-02T19:44:42.274630"
  },
  {
    "url": "https://www.banglatribune.com/national/932297/%E0%A6%95%E0%A7%83%E0%A6%A4%E0%A7%8D%E0%A6%B0%E0%A6%BF%E0%A6%AE-%E0%A6%AC%E0%A6%BE-%E0%A6%87%E0%A6%A8%E0%A6%A1%E0%A7%8B%E0%A6%B0-%E0%A6%AA%E0%A6%A6%E0%A7%8D%E0%A6%A7%E0%A6%A4%E0%A6%BF%E0%A6%A4%E0%A7%87-%E0%A6%87%E0%A6%B2%E0%A6%BF%E0%A6%B6-%E0%A6%9A%E0%A6%BE%E0%A6%B7%E0%A7%87-%E0%A6%B8%E0%A6%B0%E0%A6%95%E0%A6%BE%E0%A6%B0%E0%A6%BF-%E0%A6%85%E0%A6%A8%E0%A7%81%E0%A6%AE%E0%A7%8B%E0%A6%A6%E0%A6%A8",
    "title": "কৃত্রিম বা ইনডোর পদ্ধতিতে ইলিশ চাষে সরকারি অনুমোদন নেই",
    "body": "বর্তমানে দেশে ‘রিসার্কুলেটিং অ্যাকুয়াকালচার সিস্টেম’ (আরএএস) কিংবা অন্য কোনও ইনডোর ও নিবিড় পদ্ধতিতে ইলিশ মাছ চাষের বিষয়ে সরকারের কোনও নীতিগত সিদ্ধান্ত বা অনুমোদন নেই। সোমবার (০২ ফেব্রুয়ারি) মৎস্য ও প্রাণিসম্পদ মন্ত্রণালয় থেকে পাঠানো সংবাদ বিজ্ঞপ্তিতে এই তথ্য স্পষ্ট করা হয়েছে।\n\nমন্ত্রণালয় জানায়, এ ধরনের পদ্ধতিতে ইলিশ চাষ বা সংশ্লিষ্ট কোনও কার্যক্রম পরিচালনার জন্য কোনও ব্যক্তি বা প্রতিষ্ঠানকে অনুমতি প্রদান করা হয়নি।\n\nসাম্প্রতিক সময়ে বিভিন্ন সংবাদমাধ্যম ও সামাজিক যোগাযোগ মাধ্যমে ইনডোর বা কৃত্রিম পরিবেশে ইলিশ চাষ সংক্রান্ত আলোচনা ও তথ্য প্রকাশিত হওয়ার প্রেক্ষিতে বিষয়টি গুরুত্বের সঙ্গে পর্যালোচনা করেছে মন্ত্রণালয়। গত রবিবার (১ ফেব্রুয়ারি) মৎস্য ও প্রাণিসম্পদ উপদেষ্টা ফরিদা আখতারের সভাপতিত্বে এ বিষয়ে একটি উচ্চপর্যায়ের সভা অনুষ্ঠিত হয়। সভায় জানানো হয়, অনুমোদনবিহীন এ জাতীয় তথ্য জনমনে বিভ্রান্তি সৃষ্টি করছে।\n\nমন্ত্রণালয় উল্লেখ করেছে যে, ইলিশ বাংলাদেশের একটি গুরুত্বপূর্ণ ভৌগোলিক নির্দেশক (জিআই) পণ্য। এর উৎপাদন ও ব্যবস্থাপনা মূলত নদী ও উপকূলীয় প্রাকৃতিক বাস্তুতন্ত্র এবং প্রজনন চক্রের ওপর নির্ভরশীল। এই ঐতিহ্য ও জেলেদের জীবিকার স্বার্থে এ সংক্রান্ত যেকোনও উদ্যোগ অত্যন্ত সংবেদনশীল।\n\nবিজ্ঞপ্তিতে বলা হয়েছে, ইলিশ সংক্রান্ত যেকোনও গবেষণা, পরীক্ষামূলক উদ্যোগ বা প্রযুক্তিগত কার্যক্রম অবশ্যই বিদ্যমান আইন ও নীতিমালা মেনে সরকারের পূর্বানুমোদন সাপেক্ষে করতে হবে। অনুমোদনবিহীন কোনও কার্যক্রম কোনওভাবেই গ্রহণযোগ্য হবে না।\n\nজনসাধারণসহ সংশ্লিষ্ট সকল পক্ষকে বিভ্রান্তিকর তথ্য বা গুজবে কান না দিয়ে সরকারি নির্ভরযোগ্য তথ্যের ওপর আস্থা রাখার জন্য অনুরোধ জানানো হয়েছে।",
    "date": "2026-02-02T19:36:02+06:00",
    "language": "bn",
    "source": "bangla_tribune",
    "category": "national",
    "tokens": 207,
    "named_entities": [],
    "tags": [],
    "crawled_at": "2026-02-02T19:44:45.376675"
  },
  {
    "url": "https://www.banglatribune.com/my-campus/932294/%E0%A6%9C%E0%A7%81%E0%A6%B2%E0%A6%BE%E0%A6%87-%E0%A6%B8%E0%A6%A8%E0%A6%A6-%E0%A6%AD%E0%A6%AC%E0%A6%BF%E0%A6%B7%E0%A7%8D%E0%A6%AF%E0%A7%8E-%E0%A6%AC%E0%A6%BE%E0%A6%82%E0%A6%B2%E0%A6%BE%E0%A6%A6%E0%A7%87%E0%A6%B6%E0%A7%87%E0%A6%B0-%E0%A6%B0%E0%A6%BE%E0%A6%B7%E0%A7%8D%E0%A6%9F%E0%A7%8D%E0%A6%B0%E0%A7%80%E0%A7%9F-%E0%A6%95%E0%A6%BE%E0%A6%A0%E0%A6%BE%E0%A6%AE%E0%A7%8B%E0%A6%B0",
    "title": "‘জুলাই সনদ ভবিষ্যৎ বাংলাদেশের রাষ্ট্রীয় কাঠামোর পূর্ণ রূপরেখা’",
    "body": "অন্তর্বর্তী সরকারের প্রধান উপদেষ্টার বিশেষ সহকারী অধ্যাপক ড. আলী রিয়াজ বলেছেন, ‘জুলাই সনদ শুধু একটি সংবিধান নয়; এটি ভবিষ্যৎ বাংলাদেশের রাষ্ট্রীয় কাঠামো ও গণতান্ত্রিক ব্যবস্থার পূর্ণ রূপরেখা। এই সনদের মাধ্যমে দেশে জবাবদিহিমূলক বিচার ব্যবস্থা এবং সবার জন্য সমান ও নিরপেক্ষ নির্বাচনি পরিবেশ নিশ্চিত করা সম্ভব হবে।’\n\nসোমবার (২ ফেব্রুয়ারি) সকালে রাজশাহী বিশ্ববিদ্যালয়ের (রাবি) সিনেট ভবনে আয়োজিত ‘গণভোট ২০২৬ বিষয়ে জনসচেতনতামূলক প্রচার-প্রচারণা’ শীর্ষক মতবিনিময় সভায় তিনি এসব কথা বলেন।\n\nমতবিনিময় সভায় আলী রিয়াজ বলেন, ‘বিগত তিনটি জাতীয় নির্বাচনে দেশের মানুষ ভোট দেওয়ার সুযোগ পায়নি, যার জন্য সরাসরি দায়ী সাবেক প্রধানমন্ত্রী শেখ হাসিনা। তিনি দলীয় স্বার্থে নির্বাচন ব্যবস্থাকে ব্যবহার করে জনগণের ভোটাধিকার হরণ করেছেন।\n\n‘২০১৪ সালের নির্বাচনের আগে নির্বাচন কমিশন তত্ত্বাবধায়ক সরকারের অধীনে নির্বাচন আয়োজনের প্রস্তাব দিলেও তা প্রত্যাখ্যান করা হয়। সে সময় নির্বাচন কমিশনকে উদ্দেশ্য করে বলা হয়েছিল, “দেশের মানুষ কেন ভোট দেবে? আমি যা বলব তাই করো।” এই মানসিকতার মাধ্যমেই গণতান্ত্রিক ব্যবস্থাকে ধ্বংস করা হয়েছে।’\n\nতিনি অভিযোগ করে বলেন, ‘নির্বাচন কমিশনের মতো সাংবিধানিক প্রতিষ্ঠানগুলো দলীয় কর্মীদের দিয়ে গঠন করা হতো। একইভাবে সরকারি কর্ম কমিশনও (পিএসসি) দলীয় প্রভাবমুক্ত ছিল না। ছাত্রলীগের কর্মীদের উদ্দেশে বলা হতো, “তোমরা শুধু পরীক্ষায় বসো, চাকরির ব্যবস্থা আমরা করে দেবো”, যা সাধারণ শিক্ষার্থীদের সঙ্গে সরাসরি প্রতারণা। এর ফলে দেশের সাধারণ মানুষ সব ক্ষেত্রে বঞ্চিত ও প্রতারিত হয়েছে। তবে এখন সময় এসেছে পুরনো ফ্যাসিবাদী কাঠামো ভেঙে ফেলার।‌ এই ঐতিহাসিক সুযোগ কাজে লাগাতে না পারলে ভবিষ্যৎ প্রজন্ম আমাদের ক্ষমা করবে না।’\n\nতিনি বলেন, ‘রাষ্ট্রের গুরুত্বপূর্ণ প্রতিষ্ঠানগুলোতে মৌলিক পরিবর্তনের জন্য সংবিধান সংস্কার অপরিহার্য। একই সঙ্গে সংস্কার প্রস্তাবগুলোর পক্ষে সাধারণ মানুষের মধ্যে ব্যাপক প্রচারণা চালানো দরকার। গণভোটের মাধ্যমে জনগণের প্রত্যক্ষ মতামতই ভবিষ্যৎ রাষ্ট্রব্যবস্থাকে শক্ত ভিত্তির ওপর দাঁড় করাবে।’\n\nসভায় রাজশাহী বিশ্ববিদ্যালয়ের উপাচার্য অধ্যাপক সালেহ হাসান নকীব বলেন, ‘২৪-এর জুলাই বিপ্লবকে সামনে এগিয়ে নেওয়ার সবচেয়ে গুরুত্বপূর্ণ জায়গা হলো এই গণভোট। গণভোটের কোনও মার্কা নেই; এটি আমাদের সন্তানদের রক্তের মূল্য দেওয়ার মাধ্যম।’\n\nউপাচার্য আরও বলেন, ‘জুলাইয়ে আমরা আমাদের সন্তানদের রক্তাক্ত শরীর নিয়ে টানাটানি করেছি, এই তিক্ত স্মৃতি সারাজীবন বহন করবো। একই সঙ্গে তাদের কাছে দেওয়া অঙ্গীকারও বহন করবো। সেই অঙ্গীকারের একটি প্রতিচ্ছবি হলো এই গণভোট।’ দেশের ভবিষ্যৎ নিয়ে তিনি একদিকে আশাবাদী, অন্যদিকে শঙ্কিত বলেও জানান।\n\nআসন্ন জাতীয় নির্বাচন প্রসঙ্গে তিনি বলেন, ‘বর্তমান পরিস্থিতি সন্তোষজনক নয়। যারা ভাবছে ক্ষমতায় গিয়ে আগের মতো রাষ্ট্র চালাবে, তারা ভুল করছে।’\n\nতিনি দৃঢ়ভাবে বলেন, ‘আমি লিখে দিতে পারি, আগের মতো কেউ আর এই রাষ্ট্র চালাতে পারবে না। জুলাইয়ের পর প্রেক্ষাপট বদলে গেছে। এখন সিদ্ধান্ত আমাদের— নিজেদের বদলাবো নাকি ধাক্কা খেয়ে বদলাবো। তবে ধাক্কা খেয়ে পরিবর্তন হলে পরিস্থিতি আরও ভয়াবহ হবে।‌ লাগামহীন ক্ষমতার তাণ্ডব বাংলাদেশে আর চলবে না।’",
    "date": "2026-02-02T19:27:16+06:00",
    "language": "bn",
    "source": "bangla_tribune",
    "category": "my-campus",
    "tokens": 399,
    "named_entities": [],
    "tags": [],
    "crawled_at": "2026-02-02T19:44:48.483822"
  },
  {
    "url": "https://www.banglatribune.com/national/932290/%E0%A6%AC%E0%A6%A8%E0%A7%8D%E0%A6%A6%E0%A6%B0-%E0%A6%A8%E0%A6%BF%E0%A7%9F%E0%A7%87-%E0%A6%9C%E0%A6%BE%E0%A6%A4%E0%A7%80%E0%A7%9F-%E0%A6%B8%E0%A7%8D%E0%A6%AC%E0%A6%BE%E0%A6%B0%E0%A7%8D%E0%A6%A5%E0%A6%AC%E0%A6%BF%E0%A6%B0%E0%A7%8B%E0%A6%A7%E0%A7%80-%E0%A6%95%E0%A7%8B%E0%A6%A8%E0%A6%93-%E0%A6%95%E0%A6%BE%E0%A6%9C-%E0%A6%95%E0%A6%B0%E0%A6%AC%E0%A7%87-%E0%A6%A8%E0%A6%BE",
    "title": "বন্দর নিয়ে জাতীয় স্বার্থবিরোধী কোনও কাজ করবে না সরকার: নৌপরিবহন উপদেষ্টা",
    "body": "দেশের প্রধান সমুদ্রবন্দর নিয়ে জাতীয় স্বার্থবিরোধী কোনও কাজ বর্তমান সরকার করবে না বলে আশ্বস্ত করেছেন নৌপরিবহন ও শ্রম উপদেষ্টা ব্রিগেডিয়ার জেনারেল (অব.) ড. এম সাখাওয়াত হোসেন। সোমবার (২ ফেব্রুয়ারি) দুপুরে নৌপরিবহন মন্ত্রণালয়ে সাংবাদিকদের সঙ্গে মতবিনিময় সভায় তিনি এ কথা জানান।\n\nচট্টগ্রাম বন্দরে বর্তমানে চলমান অচলাবস্থা নিয়ে উদ্বেগ প্রকাশ করে উপদেষ্টা বলেন, “পোর্টে অহেতুক অচল অবস্থা তৈরি করা হচ্ছে। আমরা খতিয়ে দেখছি এর পেছনে কারা জড়িত।” তিনি আরও বলেন, সরকার কেবল দেশের জন্য মঙ্গলজনক এবং অনুকূল হলেই চুক্তিতে সই করবে, অন্যথায় নয়।\n\nউপদেষ্টা সবাইকে দেশের স্বার্থে বন্দর সচল রাখার আহ্বান জানিয়ে বলেন, এ ধরনের অনাকাঙ্ক্ষিত পরিস্থিতিতে সাধারণ জনগণ ও ব্যবসায়ীদের চরম ভোগান্তি পোহাতে হচ্ছে। বন্দর কর্তৃপক্ষকে এ বিষয়ে প্রয়োজনীয় ব্যবস্থা নেওয়ার নির্দেশ দেওয়া হয়েছে।\n\nআসন্ন রমজানকে সামনে রেখে অসাধু ব্যবসায়ীদের প্রতি কড়া হুঁশিয়ারি উচ্চারণ করেন এম সাখাওয়াত হোসেন। তিনি বলেন, “কতিপয় ব্যবসায়ী লাইটার জাহাজে পণ্য মজুদ করে কৃত্রিম সংকট সৃষ্টির মাধ্যমে দ্রব্যমূল্য বৃদ্ধির পায়তারা করছে। এমন অবৈধ কর্মকাণ্ডের বিরুদ্ধে নৌপরিবহন অধিদফতরসহ সংশ্লিষ্ট সংস্থাগুলো প্রতিদিন মোবাইল কোর্ট পরিচালনা করছে।” তিনি জানান, অপরাধ প্রমাণিত হলে কেবল জরিমানা নয়, বরং দায়ীদের বিরুদ্ধে কঠোর আইনানুগ পদক্ষেপ গ্রহণ অব্যাহত থাকবে।",
    "date": "2026-02-02T19:10:53+06:00",
    "language": "bn",
    "source": "bangla_tribune",
    "category": "national",
    "tokens": 174,
    "named_entities": [],
    "tags": [],
    "crawled_at": "2026-02-02T19:44:51.838889"
  },
  {
    "url": "https://www.banglatribune.com/national/932287/%E0%A6%A8%E0%A6%BF%E0%A6%B0%E0%A7%8D%E0%A6%AC%E0%A6%BE%E0%A6%9A%E0%A6%A8%E0%A7%87-%E0%A6%86%E0%A6%A8%E0%A6%B8%E0%A6%BE%E0%A6%B0-%E0%A6%AD%E0%A6%BF%E0%A6%A1%E0%A6%BF%E0%A6%AA%E0%A6%BF-%E0%A6%B8%E0%A6%A6%E0%A6%B8%E0%A7%8D%E0%A6%AF%E0%A6%A6%E0%A7%87%E0%A6%B0-%E0%A6%A8%E0%A6%BF%E0%A6%B0%E0%A6%AA%E0%A7%87%E0%A6%95%E0%A7%8D%E0%A6%B7-%E0%A6%AD%E0%A7%82%E0%A6%AE%E0%A6%BF%E0%A6%95%E0%A6%BE",
    "title": "নির্বাচনে আনসার-ভিডিপি সদস্যদের নিরপেক্ষ ভূমিকা নিশ্চিতে ইসির নির্দেশ",
    "body": "আগামী ১২ ফেব্রুয়ারি অনুষ্ঠেয় ত্রয়োদশ জাতীয় সংসদ নির্বাচন ও গণভোটকে সামনে রেখে আইনশৃঙ্খলা রক্ষার দায়িত্বে থাকা আনসার ও ভিডিপি সদস্যদের নিরপেক্ষ ভূমিকা নিশ্চিত করার নির্দেশ দিয়েছে নির্বাচন কমিশন (ইসি)। বিশেষ করে স্বচ্ছতা নিশ্চিত করতে কোনও সদস্যকে তাদের নিজস্ব ইউনিয়নে নির্বাচনি দায়িত্ব না দেওয়ার সিদ্ধান্ত নেওয়া হয়েছে।\n\nসোমবার (২ ফেব্রুয়ারি) নির্বাচন কমিশনের সিনিয়র সহকারী সচিব মো. শহীদুল ইসলামের সই করা চিঠিতে আনসার-ভিডিপি মহাপরিচালককে এই নির্দেশনার কথা জানানো হয়েছে।\n\nচিঠিতে উল্লেখ করা হয়, ত্রয়োদশ জাতীয় সংসদ নির্বাচন ও গণভোট উপলক্ষে আইনশৃঙ্খলা বাহিনীর অংশ হিসেবে নিয়োজিত আনসার ও ভিডিপি সদস্যদের দায়িত্ব পালনে পূর্ণ নিরপেক্ষতা নিশ্চিত করতে হবে। নির্বাচন কমিশনের সিদ্ধান্ত অনুযায়ী, নির্বাচনি দায়িত্ব পালনের ক্ষেত্রে কোনও আনসার বা ভিডিপি সদস্যকে তাদের স্ব-স্ব ইউনিয়নে পদায়ন (ডিউটি দেওয়া) করা যাবে না।\n\nকমিশন মনে করে, নিজ এলাকায় দায়িত্ব পালনের ক্ষেত্রে স্থানীয় প্রভাব বা সম্পর্কের কারণে নিরপেক্ষতা বিঘ্নিত হওয়ার সম্ভাবনা থাকে। তাই এই ঝুঁকি এড়াতেই এমন সিদ্ধান্ত নেওয়া হয়েছে। সংশ্লিষ্ট কর্তৃপক্ষকে এই সিদ্ধান্ত অবিলম্বে কার্যকর করার অনুরোধ জানানো হয়েছে।\n\nউল্লেখ্য, আগামী ১২ ফেব্রুয়ারি সারা দেশে একযোগে ত্রয়োদশ জাতীয় সংসদ নির্বাচন ও গণভোট অনুষ্ঠিত হবে। ওই দিন সকাল সাড়ে ৭টা থেকে বিকাল সাড়ে ৪টা পর্যন্ত বিরতিহীনভাবে ভোটগ্রহণ চলবে।",
    "date": "2026-02-02T19:00:51+06:00",
    "language": "bn",
    "source": "bangla_tribune",
    "category": "national",
    "tokens": 180,
    "named_entities": [],
    "tags": [],
    "crawled_at": "2026-02-02T19:44:54.884430"
  },
  {
    "url": "https://www.banglatribune.com/national/932276/%E0%A7%AB%E0%A7%A9-%E0%A6%A6%E0%A6%BF%E0%A6%A8%E0%A7%87-%E0%A6%A8%E0%A6%BF%E0%A6%B0%E0%A7%8D%E0%A6%AC%E0%A6%BE%E0%A6%9A%E0%A6%A8%E0%A6%95%E0%A7%87%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%BF%E0%A6%95-%E0%A6%B8%E0%A6%B9%E0%A6%BF%E0%A6%82%E0%A6%B8%E0%A6%A4%E0%A6%BE-%E0%A7%A8%E0%A7%AD%E0%A7%AA%E0%A6%9F%E0%A6%BF-%E0%A6%AA%E0%A7%8D%E0%A6%B0%E0%A7%87%E0%A6%B8-%E0%A6%89%E0%A6%87%E0%A6%82",
    "title": "৫৩ দিনে নির্বাচনকেন্দ্রিক সহিংসতা ২৭৪টি: প্রেস উইং",
    "body": "সারা দেশে গত ৫৩ দিনে নির্বাচনকেন্দ্রিক সহিংসতা হয়েছে ২৭৪টি। গত ১২ ডিসেম্বর থেকে চলতি বছরের ১ ফেব্রুয়ারি রাত ৯টা পর্যন্ত এসব সহিংসতা হয়েছে বলে জানিয়েছে প্রধান উপদেষ্টার প্রেস উইং। এছাড়া বিগত দশম জাতীয় সংসদ নির্বাচনে ২০১৩ সালের ২২ ডিসেম্বর থেকে ২০১৪ সালের ৪ জানুয়ারি পর্যন্ত ৫৩০টি সহিংসতার ঘটনা ঘটেছে— যার মধ্যে ১১৫ জন নিহত এবং ৩১৫ জন আহত হয়েছে বলে জানিয়েছে। এছাড়া একাদশ সংসদ নির্বাচনে ২০১৮ সালের ১০ ডিসেম্বর থেকে ২০১৯ সালের ২ জানুয়ারি পর্যন্ত ৪১৪টি সহিংসতার ঘটনায় ২২ জন নিহত এবং ৭৮০ জন আহত হয়েছেন।দ্বাদশ জাতীয় সংসদ নির্বাচনের সময় ২০২৩ সালের ২১ ডিসেম্বর থেকে ২০২৪ সালের ১০ জানুয়ারি পর্যন্ত ৫৩৪টি সহিংসতার ঘটনায় ৬ জন নিহত এবং ৪৬০ জন আহত হয়েছেন।ত্রয়োদশ সংসদ নির্বাচনের পরিসংখ্যান বলছে, ২৭৪টি সহিংসতার ঘটনায় ভীতি দেখানো বা আক্রমণাত্মক আচরণ ১৬টি, প্রার্থীর ওপর আক্রমণ ১৫টি, হত্যাকাণ্ড ৫টি, প্রতিদ্বন্দ্বী সমর্থকদের মধ্যে সংঘর্ষ ঘটনা ৮৯টি, অবৈধ অস্ত্রের ব্যবহার ৩টি,  হুমকি ও ভয়ভীতি প্রদর্শন ৯টি, প্রচার কার্যে বাধা প্ৰদান ২৯টি, নির্বাচন সংশ্লিষ্ট অফিস বা প্রতিষ্ঠানে হামলা, ভাঙচুর ও অগ্নিসংযোগ ২০টি, অবরোধ ও বিক্ষোভ ১৭টি, সংখ্যালঘুদের ওপর আক্রমণ ১টি এবং অন্যান্য ৭০টি।",
    "date": "2026-02-02T18:07:04+06:00",
    "language": "bn",
    "source": "bangla_tribune",
    "category": "national",
    "tokens": 171,
    "named_entities": [],
    "tags": [],
    "crawled_at": "2026-02-02T19:44:57.867179"
  },
  {
    "url": "https://www.banglatribune.com/national/932273/%E0%A6%A6%E0%A7%81%E0%A6%A8%E0%A6%BF%E0%A7%9F%E0%A6%BE%E0%A6%B0-%E0%A6%86%E0%A6%B0-%E0%A6%95%E0%A7%8B%E0%A6%A8%E0%A6%93-%E0%A6%A6%E0%A7%87%E0%A6%B6%E0%A7%87-%E2%80%98%E0%A6%AC%E0%A6%BF%E0%A6%AE%E0%A6%BE%E0%A6%A8%E2%80%99-%E0%A6%A8%E0%A6%BE%E0%A6%87-%E0%A6%A1.-%E0%A6%96%E0%A6%B2%E0%A6%BF%E0%A6%B2%E0%A7%81%E0%A6%B0-%E0%A6%B0%E0%A6%B9%E0%A6%AE%E0%A6%BE%E0%A6%A8",
    "title": "দুনিয়ার সব দেশে ‘বিমান’ নাই: ড. খলিলুর রহমান",
    "body": "জাতীয় নিরাপত্তা উপদেষ্টা, বিমান বাংলাদেশের পরিচালনা পরিষদের সদস্য ড. খলিলুর রহমান বলেছেন, ‘দুনিয়ার সব দেশে বিমান নাই’। রাষ্ট্রীয় সংস্থা বিমান বাংলাদেশ এয়ারলাইন্সের পরিচালনা পরিষদে পরিচালক হওয়ার বিধান সম্পর্কে জানতে চাইলে তিনি এ কথা বলেন।\n\nপররাষ্ট্র উপদেষ্টা মো. তৌহিদ হোসেনের সঙ্গে ঘণ্টাব্যাপী বৈঠক করেছেন জাতীয় নিরাপত্তা উপদেষ্টা ড. খলিলুর রহমান। সোমবার (২ ফেব্রুয়ারি) পররাষ্ট্র মন্ত্রণালয়ে উপদেষ্টার দফতরে এই বৈঠক অনুষ্ঠিত হয়। তবে বৈঠক সম্পর্কে আনুষ্ঠানিকভাবে কিছু জানায়নি পররাষ্ট্র মন্ত্রণালয়। বৈঠক শেষে বেরিয়ে যাওয়ার সময় হাঁটতে হাঁটতেই সাংবাদিকদের দুটি প্রশ্নের উত্তর দেন নিরাপত্তা উপদেষ্টা।\n\nচীন ও জাপানের সঙ্গে সামরিক চুক্তি হচ্ছে প্রসঙ্গে খলিলুর রহমান বলেন, ‘এটি চলমান প্রক্রিয়া।’\n\nপরবর্তী সরকার যদি এসব চুক্তি বাস্তবায়ন না করে সেক্ষেত্রে কী হবে জানতে চাইলে তিনি বলেন, ‘এটি হাইপোথেটিক্যাল প্রশ্ন।’\n\nএছাড়া জাতীয় নিরাপত্তা উপদেষ্টা রাষ্ট্রীয় সংস্থা বিমান বাংলাদেশ এয়ারলাইন্সের পরিচালনা পরিষদের পরিচালক হওয়ার বিধান আছে কিনা, জানতে চাইলে তিনি গাড়িতে উঠে বসার পর ‘দুনিয়ার সব দেশে বিমান নাই’ বলে উল্লেখ করেন।\n\nপ্রসঙ্গত, গত ১৪ জানুয়ারি বেসামরিক বিমান পরিবহন ও পর্যটন মন্ত্রণালয়ের এক প্রজ্ঞাপনে বিমান বাংলাদেশ এয়ারলাইন্সের পরিচালনা পর্ষদে পরিবর্তন আনা হয়। পরিচালক পদে জাতীয় নিরাপত্তা উপদেষ্টা এবং রোহিঙ্গা বিষয়ক হাইরিপ্রেজেনটেটিভ খলিলুর রহমান (উপদেষ্টা পদমর্যাদা), ডাক, টেলিযোগাযোগ ও তথ্যপ্রযুক্তি মন্ত্রণালয়ের দায়িত্বে থাকা প্রধান উপদেষ্টার বিশেষ সহকারী ফয়েজ আহমদ তৈয়্যব (প্রতিমন্ত্রী পদমর্যাদা) ও নির্বাচন কমিশন সচিবালয়ের জ্যেষ্ঠ সচিব আখতার আহমেদকে নিয়োগ দেওয়া হয়।",
    "date": "2026-02-02T17:51:32+06:00",
    "language": "bn",
    "source": "bangla_tribune",
    "category": "national",
    "tokens": 205,
    "named_entities": [],
    "tags": [],
    "crawled_at": "2026-02-02T19:45:00.940130"
  },
  {
    "url": "https://www.banglatribune.com/national/932223/%E0%A6%AD%E0%A7%8B%E0%A6%9F-%E0%A6%B6%E0%A7%87%E0%A6%B7%E0%A7%87-%E0%A6%A6%E0%A7%87%E0%A6%B6%E0%A7%87-%E0%A6%AB%E0%A6%BF%E0%A6%B0%E0%A7%87%E0%A6%9B%E0%A7%87-%E0%A7%A7-%E0%A6%B2%E0%A6%BE%E0%A6%96-%E0%A7%AF%E0%A7%AA-%E0%A6%B9%E0%A6%BE%E0%A6%9C%E0%A6%BE%E0%A6%B0-%E0%A6%AA%E0%A7%8B%E0%A6%B8%E0%A7%8D%E0%A6%9F%E0%A6%BE%E0%A6%B2-%E0%A6%AC%E0%A7%8D%E0%A6%AF%E0%A6%BE%E0%A6%B2%E0%A6%9F",
    "title": "ভোট শেষে দেশে ফিরেছে ১ লাখ ৯৪ হাজার পোস্টাল ব্যালট",
    "body": "ত্রয়োদশ জাতীয় সংসদ নির্বাচন ও গণভোটকে সামনে রেখে প্রথমবারের মতো প্রবাসে থাকা ভোটার ও ভোটের কাজে নিয়োজিত কর্মকর্তা-কর্মচারী এবং আইনি হেফাজতে থাকা ব্যক্তিদের ভোটাধিকার নিশ্চিতে আইটি-সাপোর্টেড পোস্টাল ব্যালট পদ্ধতি চালু করে নির্বাচন কমিশন (ইসি)। ইতোমধ্যে ভোটদান সম্পূর্ণ করে প্রবাসী ভোটাররা তাদের ব্যালট ফেরত পাঠানো শুরুও করেছেন। আজ পর্যন্ত ভোট শেষে ১ লাখ ৯৪ হাজার ৯১৪টি ব্যালট বাংলাদেশে পৌঁছেছে।\n\nসোমবার (২ ফেব্রুয়ারি) পোস্টাল ব্যালট সংক্রান্ত নির্বাচন কমিশনের দেওয়া তথ্য থেকে এই সংখ্যা জানা গেছে।\n\nপোস্টাল ব্যালট সংক্রান্ত ইসির দেওয়া তথ্যে জানা গেছে, বাংলাদেশ থেকে ৭ লাখ ৬৬ হাজার ৮৬২টি পোস্টাল ব্যালট বিদেশে পাঠানো হয়েছে। এর মধ্যে ৫ লাখ ২২ হাজার ৩১৫টি ব্যালট ভোটারের হাতে পৌঁছেছে। আর ভোটার কর্তৃক ৪ লাখ ৬৪ হাজার ২২৫টি ব্যালটে ভোটদান সম্পূর্ণ হয়েছে।\n\nআরও জানানো হয়, ভোটদান সম্পূর্ণ হওয়ার পর ৪ লাখ ১৮ হাজার ৯৬২ জন ভোটার ডাকযোগে তার ব্যালট ফেরত পাঠিয়েছেন। এর মধ্যে সোমবার পর্যন্ত ১ লাখ ৯৪ হাজার ৯১৪টি ব্যালট বাংলাদেশে পৌঁছেছে। বিডি পোস্ট থেকে রিটার্নিং কর্মকর্তার কাছে পাঠানো হয়েছে ১ হাজার ৮৫৯ ব্যালট পেপার।\n\nএদিকে পোস্টাল ভোট বিডির ওয়েবসাইট থেকে জানা গেছে, ভোটারদের কাছে সরবরাহ করতে না পারায় ১২ হাজার ১৭০টি ব্যালট ভোট ছাড়াই দেশে ফেরত এসেছে।\n\nউল্লেখ্য, পোস্টাল ব্যালটে ভোট দিতে এবার ১৫ লাখ ৩৩ হাজার ভোটার নিবন্ধন করেছেন।",
    "date": "2026-02-02T12:53:42+06:00",
    "language": "bn",
    "source": "bangla_tribune",
    "category": "national",
    "tokens": 196,
    "named_entities": [],
    "tags": [],
    "crawled_at": "2026-02-02T19:45:03.980010"
  },
  {
    "url": "https://www.banglatribune.com/national/932191/%E0%A6%AD%E0%A6%BF%E0%A6%B8%E0%A6%BE-%E0%A6%9C%E0%A6%9F%E0%A6%BF%E0%A6%B2%E0%A6%A4%E0%A6%BE-%E0%A6%A8%E0%A6%BF%E0%A6%B0%E0%A6%B8%E0%A6%A8%E0%A7%87-%E0%A6%86%E0%A6%AE%E0%A6%BF%E0%A6%B0%E0%A6%BE%E0%A6%A4%E0%A7%87%E0%A6%B0-%E0%A6%AE%E0%A6%A8%E0%A7%8D%E0%A6%A4%E0%A7%8D%E0%A6%B0%E0%A7%80%E0%A6%B0-%E0%A6%B8%E0%A6%B9%E0%A6%AF%E0%A7%8B%E0%A6%97%E0%A6%BF%E0%A6%A4%E0%A6%BE",
    "title": "ভিসা জটিলতা নিরসনে আমিরাতের মন্ত্রীর সহযোগিতা চাইলেন আসিফ নজরুল",
    "body": "সংযুক্ত আরব আমিরাতে অনুষ্ঠিত ‘আবুধাবি ডায়ালগ ২০২৬’-এ অংশ নিয়ে বাংলাদেশি কর্মীদের জন্য সব ধরনের ভিসা জটিলতা নিরসনে সে দেশের সরকারের সহযোগিতা চেয়েছেন প্রবাসী কল্যাণ ও বৈদেশিক কর্মসংস্থান উপদেষ্টা ড. আসিফ নজরুল। রবিবার (১ ফেব্রুয়ারি) সংলাপের দ্বিতীয় দিনে মন্ত্রী পর্যায়ের বৈঠকে বক্তব্য প্রদানের পাশাপাশি আমিরাতের মানবসম্পদ ও এমিরাতাইজেশন মন্ত্রী ড. আব্দুর রহমান আব্দুল মান্নান আল আওয়ারের সঙ্গে দ্বিপাক্ষিক বৈঠকে তিনি এ আহ্বান জানান।\n\nআমিরাতের মানবসম্পদ মন্ত্রীর সঙ্গে বৈঠককালে ড. আসিফ নজরুল বলেন, সংযুক্ত আরব আমিরাতের বর্তমান নীতিমালার কারণে বাংলাদেশ থেকে শ্রমিক প্রবাহ কমে এসেছে এবং সেখানে অবস্থানরত প্রবাসীরাও ভিসাজনিত নানা সমস্যায় ভুগছেন। তিনি বিশেষ করে ফ্যামিলি ভিসা, নাবিক ভিসা ও ট্রান্সফার ভিসাজনিত সমস্যাগুলো দ্রুত সমাধানের জন্য আমিরাত সরকারের প্রতি বিশেষভাবে অনুরোধ জানান।\n\nএ সময় দণ্ডপ্রাপ্ত ২১২ জন বাংলাদেশি প্রবাসীকে সাধারণ ক্ষমা প্রদর্শনের জন্য আমিরাত সরকারের প্রতি গভীর কৃতজ্ঞতা প্রকাশ করেন উপদেষ্টা।\n\nসংলাপের উদ্বোধনী অধিবেশনে বক্তব্য দিতে গিয়ে ড. আসিফ নজরুল বলেন, “বাংলাদেশ বিশ্বের অন্যতম বৃহৎ শ্রম প্রেরণকারী দেশ। আমাদের কর্মীরা গন্তব্য দেশগুলোর অর্থনীতিতে গুরুত্বপূর্ণ অবদান রাখছে। তবে কিছু কর্মী এখনও শোষণ ও অধিকার লঙ্ঘনের শিকার হচ্ছেন, যা প্রেরণকারী ও গ্রহণকারী দেশের যৌথ দায়িত্বের মাধ্যমে সমাধান করতে হবে।”\n\nতিনি সরকারের সাম্প্রতিক কিছু উদ্যোগ তুলে ধরেন, যার মধ্যে রয়েছে শতভাগ ডিজিটাল ওভারসিজ এমপ্লয়মেন্ট পোর্টাল চালু, প্রি-ডিপার্চার সহায়তা জোরদার, দক্ষতা প্রশিক্ষণকে আন্তর্জাতিক মানে উন্নীতকরণ এবং প্রতারণামূলক নিয়োগের বিরুদ্ধে কঠোর আইন প্রয়োগ।\n\nসফরের অংশ হিসেবে এর আগে ৩১ জানুয়ারি উপদেষ্টা পাকিস্তানের ফেডারেল মন্ত্রী চৌধুরী সালিক হোসাইন এবং ফিলিপাইনের মাইগ্র্যান্ট ওয়ার্কার্স সচিব হ্যান্স লিও ক্যাকডাকের সঙ্গে পৃথক বৈঠক করেন। এসব বৈঠকে শ্রম অভিবাসন ব্যবস্থাপনা, দক্ষতা উন্নয়ন, নৈতিক নিয়োগ ও অভিবাসী কল্যাণে অভিজ্ঞতা বিনিময়ের ওপর গুরুত্ব দেওয়া হয়।\n\nশনিবার (৩১ জানুয়ারি) আবুধাবি ডায়ালগের অষ্টম মন্ত্রী পর্যায়ের সভা শুরু হয়। ১৭টি সদস্য দেশের প্রতিনিধি ও আন্তর্জাতিক সংস্থার কর্মকর্তাদের পাশাপাশি এবারই প্রথম ওআইসি লেবার সেন্টারের প্রতিনিধিরা এতে যুক্ত হয়েছেন। বাংলাদেশ এই প্ল্যাটফর্মে অংশগ্রহণের মাধ্যমে আন্তর্জাতিক অংশীদারত্বকে আরও শক্তিশালী করার অঙ্গীকার পুনর্ব্যক্ত করেছে।",
    "date": "2026-02-02T00:17:17+06:00",
    "language": "bn",
    "source": "bangla_tribune",
    "category": "national",
    "tokens": 293,
    "named_entities": [],
    "tags": [],
    "crawled_at": "2026-02-02T19:45:07.344087"
  },
  {
    "url": "https://www.banglatribune.com/national/932164/%E0%A6%A2%E0%A6%BE%E0%A6%95%E0%A6%BE%E0%A7%9F-%E0%A6%A4%E0%A7%81%E0%A6%B0%E0%A6%B8%E0%A7%8D%E0%A6%95%E0%A7%87%E0%A6%B0-%E0%A6%A8%E0%A6%A4%E0%A7%81%E0%A6%A8-%E0%A6%AD%E0%A6%BF%E0%A6%B8%E0%A6%BE-%E0%A6%86%E0%A6%AC%E0%A7%87%E0%A6%A6%E0%A6%A8%E0%A6%95%E0%A7%87%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%9A%E0%A6%BE%E0%A6%B2%E0%A7%81",
    "title": "ঢাকায় তুরস্কের নতুন ভিসা আবেদনকেন্দ্র চালু",
    "body": "ঢাকায় তুরস্কের নতুন ভিসা আবেদনকেন্দ্র চালু হয়েছে। সোমবার (২ ফেব্রুয়ারি) থেকে মোসাইক ভিসা অ্যাপ্লিকেশন সেন্টার তুরস্কের ভিসা আবেদন গ্রহণ করবে। রবিবার (১ ফেব্রুয়ারি) ঢাকায় অবস্থিত তুরস্কের দূতাবাস এ তথ্য জানিয়েছে। মোসাইক ভিসা অ্যাপ্লিকেশন সেন্টার দেশের বাইরে কয়েকটি দেশে পরিচালনা করলেও ১ ফেব্রুয়ারি থেকে ঢাকায় কার্যক্রম শুরু করেছে।\n\nবনানীতে অবস্থিত এই ভিসা আবেদনকেন্দ্র রবিবার থেকে বৃহস্পতিবার সকাল ৯টা থেকে বিকাল ৫টা পর্যন্ত আবেদন গ্রহণ করবে। আর দুপুর ২টা থেকে বিকাল ৫টা পর্যন্ত পাসপোর্ট সংগ্রহ করা যাবে। তবে ভিসা আবেদনের আগে অ্যাপয়েন্টমেন্ট গ্রহণ করতে হবে।\n\nতুরস্কের ভিসার ক্ষেত্রে সিঙ্গেল এন্ট্রি ভিসা ফি (তিন মাস) ২৪ হাজার ৭৫০ টাকা, সিঙ্গেল এন্ট্রি ভিসা ফি (ছয় মাস) ২৭ হাজার ৬২৫ টাকা, সিঙ্গেল এন্ট্রি ভিসা ফি (১২ মাস) ৩০ হাজার ৫০০ টাকা, মাল্টিপল ভিসা ফি (তিন মাস) ৪১ হাজার টাকা, মাল্টিপল ভিসা ফি (ছয় মাস) ৪৩ হাজার ৮৭৫ টাকা, মাল্টিপল ভিসা ফি (১২ মাস) ৪৬ হাজার ৭৫০ টাকা, ডাবল ট্রানজিট ভিসা ফি (তিন মাস)        ৩২ হাজার ২৫০ টাকা।\n\nএছাড়া প্রিমিয়াম লাউঞ্জ ফি ৮ হাজার টাকা, ফ্লাইট রিজার্ভেশন ফি ২৫০ টাকা, হোটেল রিজার্ভেশন ফি ২৫০ টাকা, বায়োমেট্রিক ফটো ফি ২০০ টাকা, এসএমএস চার্জ ৪০ টাকা এবং ফটোকপি ও প্রিন্টআউট ফি (প্রতি পিস) ১০ টাকা নির্ধারণ করা হয়েছে।\n\nভিসা আবেদনকেন্দ্রের ঠিকানা হাউস: ৭৭, ব্লক: এম, রোড: ১১, বনানী, ঢাকা, বাংলাদেশ।",
    "date": "2026-02-01T20:02:26+06:00",
    "language": "bn",
    "source": "bangla_tribune",
    "category": "national",
    "tokens": 202,
    "named_entities": [],
    "tags": [],
    "crawled_at": "2026-02-02T19:45:10.456638"
  },
  {
    "url": "https://www.banglatribune.com/country/932162/%E0%A6%A8%E0%A6%BF%E0%A6%B0%E0%A7%8D%E0%A6%AC%E0%A6%BE%E0%A6%9A%E0%A6%A8%E0%A7%87%E0%A6%B0-%E0%A6%A6%E0%A6%BF%E0%A6%A8-%E0%A6%87%E0%A6%A8%E0%A7%8D%E0%A6%9F%E0%A6%BE%E0%A6%B0%E0%A6%A8%E0%A7%87%E0%A6%9F-%E0%A6%B8%E0%A6%9A%E0%A6%B2-%E0%A6%A5%E0%A6%BE%E0%A6%95%E0%A6%AC%E0%A7%87-%E0%A6%B8%E0%A7%8D%E0%A6%AC%E0%A6%B0%E0%A6%BE%E0%A6%B7%E0%A7%8D%E0%A6%9F%E0%A7%8D%E0%A6%B0",
    "title": "নির্বাচনের দিন ইন্টারনেট বন্ধ করলে আইনি ব্যবস্থা: স্বরাষ্ট্র উপদেষ্টা",
    "body": "স্বরাষ্ট্র উপদেষ্টা লেফটেন্যান্ট জেনারেল (অবসরপ্রাপ্ত) জাহাঙ্গীর আলম চৌধুরী বলেছেন, ‘ত্রয়োদশ জাতীয় নির্বাচনে ভোটগ্রহণের দিন ইন্টারনেট সচল থাকবে। কেউ ইন্টারনেট বন্ধ করলে তাকে আইনের আওতায় আনা হবে।’\n\nরবিবার (১ ফেব্রুয়ারি) দুপুরে চট্টগ্রামে নির্বাচনসংক্রান্ত আইনশৃঙ্খলা বিষয়ক মতবিনিময় সভা শেষে ব্রিফিংয়ে তিনি একথা জানান। নগরীর আগ্রাবাদে ওয়ার্ল্ড ট্রেড সেন্টারে এ সভা অনুষ্ঠিত হয়।\n\nস্বরাষ্ট্র উপদেষ্টা বলেন, ‘আমাদের পরিকল্পনা হলো ইন্টারনেট খোলা থাকবে। ইন্টারনেট যদি কেউ বন্ধ করে, আমরা তাকে আইনের আওতায় নিয়ে আসবো।’\n\nনির্বাচন লেভেল প্লেয়িং ফিল্ড প্রসঙ্গে উপদেষ্টা বলেন, ‘লেভেল প্লেয়িং ফিল্ড অনেক পুরনো শব্দ। কিছু কিছু শব্দ আছে যেগুলো সব সময় ব্যবহার হয়। কেউ বলবে ফিল্ড লেভেল, কেউ বলবে ফিল্ড লেভেল না। কিন্তু আমরা আমাদের চেষ্টা করে যাচ্ছি। নির্বাচনটা লেভেল প্লেয়িং ফিল্ডেই হবে।’\n\nউপদেষ্টা বলেন, ‘নির্বাচনকে কেন্দ্র করে প্রশাসন ও আইনশৃঙ্খলা বাহিনীর প্রস্তুতি সন্তোষজনক। তাদের প্রিপারেশন বেশ ভালো। এই প্রিপারেশন অনুযায়ী কাজ এগিয়ে গেলে নির্বাচন হবে সুষ্ঠু, উৎসবমুখর।’\n\nতিনি বলেন, ‘এই সময় যে সহিংসতাগুলো হচ্ছে, তার অনেকটাই নিজেদের দলের ভেতরেই। একই দল বা একই সংগঠনের ভেতরের দ্বন্দ্ব থেকেই অনেক সমস্যার সৃষ্টি হচ্ছে। এ ক্ষেত্রে রাজনৈতিক দল ও সংশ্লিষ্ট সবাইকে আরও সচেতন হতে হবে।’\n\nএর আগে চট্টগ্রাম বিভাগের বিভিন্ন পর্যায়ের প্রশাসনিক কর্মকর্তা ও আইনশৃঙ্খলা বাহিনীর সদস্যদের সঙ্গে মতবিনিময় করেন স্বরাষ্ট্র উপদেষ্টা। এ সময় বিভাগীয় কমিশনার ড. মো. জিয়াউদ্দিন, জেলা প্রশাসক জাহিদুল ইসলাম মিঞা, চট্টগ্রাম রেঞ্জের ডিআইজি মো. আহসান হাবীব পলাশসহ বিভাগের ঊর্ধ্বতন কর্মকর্তারা উপস্থিত ছিলেন।",
    "date": "2026-02-01T19:44:07+06:00",
    "language": "bn",
    "source": "bangla_tribune",
    "category": "country",
    "tokens": 213,
    "named_entities": [],
    "tags": [],
    "crawled_at": "2026-02-02T19:45:13.524506"
  },
  {
    "url": "https://www.banglatribune.com/national/932153/%E0%A6%B0%E0%A7%8B%E0%A6%B9%E0%A6%BF%E0%A6%99%E0%A7%8D%E0%A6%97%E0%A6%BE%E0%A6%A6%E0%A7%87%E0%A6%B0-%E0%A6%AE%E0%A6%BE%E0%A6%A8%E0%A6%AC%E0%A6%BF%E0%A6%95-%E0%A6%B8%E0%A6%B9%E0%A6%BE%E0%A6%AF%E0%A6%BC%E0%A6%A4%E0%A6%BE%E0%A7%9F-%E0%A6%86%E0%A6%B0%E0%A6%93-%E0%A7%A7%E0%A7%A6-%E0%A6%B2%E0%A6%BE%E0%A6%96-%E0%A6%AE%E0%A6%BE%E0%A6%B0%E0%A7%8D%E0%A6%95%E0%A6%BF%E0%A6%A8",
    "title": "রোহিঙ্গাদের মানবিক সহায়তায় আরও ১০ লাখ মার্কিন ডলার দেবে নরওয়ে",
    "body": "বাংলাদেশে আশ্রয় নেওয়া প্রায় ১২ লাখ রোহিঙ্গা শরণার্থীর সহায়তায় আরও ১০ লাখ মার্কিন ডলার দেওয়ার ঘোষণা দিয়েছে নরওয়ে সরকা। এই উদার অনুদানকে স্বাগত জানিয়েছে জাতিসংঘের শরণার্থীবিষয়ক সংস্থা ইউএনএইচসিআর।\n\nরবিবার (১ ফেব্রুয়ারি) সংবাদ বিজ্ঞপ্তিতে এ তথ্য জানানো হয়।\n\nএই অর্থায়ন ২০২৫-২০২৬ সালে ইউএনএইচসিআরের বৈশ্বিক বাজেটে সহায়তার অংশ হিসেবে এসেছে। সংস্থাটির জীবন রক্ষাকারী কার্যক্রম অব্যাহত রাখতে এবং ক্রমবর্ধমান সুরক্ষা ও মানবিক চাহিদা পূরণে এটি অত্যন্ত গুরুত্বপূর্ণ। ২০২৫ সালে মানবিক তহবিল কমে যাওয়ায় ইতোমধ্যে অগ্রাধিকার নির্ধারণ করা কঠিন হয়ে গেছে এবং প্রয়োজনীয় সেবা কমাতে হয়েছে। এর ফলে শরণার্থী ক্যাম্পগুলোতে ঝুঁকি আরও বেড়েছে।\n\nবাংলাদেশে ইউএনএইচসিআরের প্রতিনিধি ইভো ফ্রেইজেন বলেন, ‘‘সংকটের নবম বছরে রোহিঙ্গা জনগোষ্ঠীর সুস্থভাবে বেঁচে থাকা এবং আশা টিকিয়ে রাখতে— এখন আগের যেকোনও সময়ের চেয়ে বেশি আন্তর্জাতিক সহায়তা দরকার। নরওয়ের এই অনুদান শরণার্থীদের শিক্ষা, দক্ষতা উন্নয়ন ও জীবিকাভিত্তিক সুযোগ সৃষ্টির মাধ্যমে তাদের আত্মবিশ্বাসকে আরও মজবুত করবে। স্বেচ্ছায় মর্যাদার সঙ্গে ও নিরাপদে মিয়ানমারে ফিরে যাওয়ার আগ পর্যন্ত তাদের মনোবল অটুট রাখবে।’’\n\nবাংলাদেশে নিযুক্ত নরওয়ের রাষ্ট্রদূত হাকন আরালদ গুলব্রান্ডসেন বলেন, “নরওয়ে এবং ইউএনএইচসিআর শরণার্থী সুরক্ষার ক্ষেত্রে একটি অভিন্ন দৃষ্টিভঙ্গি পোষণ করে— যা অধিকারভিত্তিক, নীতিগত, বহুপাক্ষিক এবং ভবিষ্যৎমুখী। রোহিঙ্গা সংকট মোকাবিলার ক্ষেত্রে এর অর্থ হলো— এমন এক নির্ভরযোগ্য সহযোগী হিসেবে কাজ করা, যে অধিকারের ওপর জোর দেয়, মর্যাদা রক্ষায় কাজ করে এবং দীর্ঘমেয়াদী সমাধানে সহায়তা করে।”\n\nতিনি আরও বলেন, “মানবিক নীতি মেনে রোহিঙ্গা নারী, পুরুষ ও শিশুদের সুরক্ষা এবং তাদের ঘুরে দাঁড়ানোর সক্ষমতা বৃদ্ধিতে ইউএনএইচসিআর-এর কার্যক্রমে সহায়তা করতে পেরে নরওয়ে গর্বিত।”\n\nসেইফ প্লাস টু -এর মতো যৌথ কর্মসূচিতেও সহায়তা দিয়ে যাচ্ছে নরওয়ে। এই কর্মসূচির মাধ্যমে শরণার্থীদের রান্নার জন্য পরিবেশবান্ধব জ্বালানি সরবরাহ করা হয়, যা লাকড়ির ওপর নির্ভরতা কমায়। এর ফলে ক্যাম্পের আশপাশের প্রাকৃতিক পরিবেশের ওপর চাপ কম পড়ে। একইসঙ্গে নিরাপত্তা ও স্বাস্থ্য পরিস্থিতির উন্নতি হয়, বিশেষ করে নারী ও শিশুদের জন্য।\n\nবিশ্বব্যাপী শরণার্থীদের ৭১ শতাংশই বাংলাদেশের মতো নিম্ন ও মধ্যম আয়ের দেশগুলোতে আশ্রয় নিয়েছে। বাস্তুচ্যুতির বোঝা কমাতে শরণার্থী ও আশ্রয়দাতা জনগোষ্ঠীর জন্য টেকসই ও নিয়মিত সহায়তা খুবই দরকারি। মানবিক তহবিল সংকটের কারণে এই সহায়তা আরও বেশি গুরুত্বপূর্ণ হয়ে উঠেছে।\n\nবাংলাদেশ সরকারের সঙ্গে সমন্বয় করে ইউএনএইচসিআর ও তার অংশীদাররা রোহিঙ্গা মানবিক সংকট মোকাবিলায় ২০২৬ সালের হালনাগাদ করা যৌথ সাড়াদান পরিকল্পনা (জয়েন্ট রেসপন্স প্ল্যান, জেআরপি) চালুর প্রস্তুতি নিচ্ছে। সাম্প্রতিক বছরগুলোতে নরওয়ে ইউএনএইচসিআর ও রোহিঙ্গা শরণার্থীদের জন্য উদারভাবে অর্থায়নে একটি গুরুত্বপূর্ণ অংশীদার হিসেবে ভূমিকা রেখেছে। ২০১৭ সাল থেকে  নরওয়ে মূল সহায়তা হিসেবে ৫ কোটি ৫২ লাখ মার্কিন ডলারের বেশি অনুদান দিয়েছে। মিয়ানমারে রাজনৈতিক পরিস্থিতির উন্নতি এবং প্রত্যাবাসনের পরিবেশ সৃষ্টি না হওয়া পর্যন্ত বাংলাদেশকে নিরাপদে শরণার্থী আশ্রয়ে সহায়তা করার ক্ষেত্রে আন্তর্জাতিক সম্প্রদায়ের এই ভূমিকা অত্যন্ত গুরুত্বপূর্ণ। নরওয়ের এই উদার সহায়তা তারই এক অনন্য উদাহরণ।",
    "date": "2026-02-01T18:39:54+06:00",
    "language": "bn",
    "source": "bangla_tribune",
    "category": "national",
    "tokens": 404,
    "named_entities": [],
    "tags": [],
    "crawled_at": "2026-02-02T19:45:16.655528"
  },
  {
    "url": "https://www.banglatribune.com/national/932149/%E0%A6%AA%E0%A7%8D%E0%A6%B0%E0%A6%A4%E0%A6%BE%E0%A6%B0%E0%A6%95%E0%A6%9A%E0%A6%95%E0%A7%8D%E0%A6%B0%E0%A7%87%E0%A6%B0-%E0%A6%AB%E0%A7%8B%E0%A6%A8%E0%A6%95%E0%A6%B2%E0%A7%87-%E0%A6%B8%E0%A6%BE%E0%A7%9C%E0%A6%BE-%E0%A6%A8%E0%A6%BE-%E0%A6%A6%E0%A6%BF%E0%A6%A4%E0%A7%87-%E0%A6%A8%E0%A6%BF%E0%A6%B0%E0%A7%8D%E0%A6%AC%E0%A6%BE%E0%A6%9A%E0%A6%A8-%E0%A6%95%E0%A6%AE%E0%A6%BF%E0%A6%B6%E0%A6%A8%E0%A7%87%E0%A6%B0",
    "title": "প্রতারক চক্রের ফোনকলে সাড়া না দিতে নির্বাচন কমিশনের আহ্বান",
    "body": "প্রতারক চক্রের ফোনকলে সাড়া না দেওয়ার জন্য আহ্বান জানিয়েছে নির্বাচন কমিশন। রবিবার (১ ফেব্রুয়ারি) নির্বাচন কমিশন থেকে পাঠানো সংবাদ বিজ্ঞপ্তিতে এ তথ্য জানানো হয়েছে।\n\nসংবাদ বিজ্ঞপ্তিতে বলা হয়, ‘‘সম্প্রতি লক্ষ করা যাচ্ছে, একটি প্রতারক চক্র নির্বাচনে দায়িত্বপ্রাপ্ত কর্মকর্তাদের নির্বাচনকালীন সম্মানি প্রদানের কথা বলে তাদের কাছ থেকে বিকাশ নম্বর সংগ্রহের চেষ্টা করছে। প্রতারকরা ০১৩৪২০৪৬২৩২ ও ০১৬১২৬৭৭০৭৪ নম্বর ব্যবহার করে প্রতারণামূলক ফোনকল করছে।’’\n\nএ বিষয়ে বাংলাদেশ নির্বাচন কমিশনের বক্তব্য হলো—‘‘আসন্ন গণভোট ও জাতীয় সংসদ নির্বাচনের ভোটগ্রহণ শেষে প্রিসাইডিং অফিসারদের মাধ্যমে নিজ নিজ কেন্দ্রে দায়িত্বপ্রাপ্ত সব কর্মকর্তাকে বিধি অনুযায়ী নির্বাচনকালীন সম্মানি প্রদান করা হবে। এ জন্য কোনও ব্যক্তি বা প্রতিষ্ঠানের সঙ্গে যোগাযোগের প্রয়োজন নেই। নির্বাচন কমিশন নির্বাচনে দায়িত্বপ্রাপ্ত সব কর্মকর্তাকে প্রতারক চক্রের ফোনকলে সাড়া না দেওয়ার জন্য বিশেষভাবে আহ্বান জানাচ্ছে।’’",
    "date": "2026-02-01T18:21:16+06:00",
    "language": "bn",
    "source": "bangla_tribune",
    "category": "national",
    "tokens": 117,
    "named_entities": [],
    "tags": [],
    "crawled_at": "2026-02-02T19:45:19.671033"
  },
  {
    "url": "https://www.banglatribune.com/national/932138/%E2%80%98%E0%A6%A6%E0%A7%81%E0%A6%B0%E0%A7%8D%E0%A6%A8%E0%A7%80%E0%A6%A4%E0%A6%BF%E0%A6%B0-%E0%A6%AC%E0%A6%BF%E0%A6%B0%E0%A7%81%E0%A6%A6%E0%A7%8D%E0%A6%A7%E0%A7%87-%E0%A6%B9%E0%A7%8B%E0%A6%95-%E0%A6%A4%E0%A6%BE%E0%A6%B0%E0%A7%81%E0%A6%A3%E0%A7%8D%E0%A6%AF%E0%A7%87%E0%A6%B0-%E0%A6%AA%E0%A7%8D%E0%A6%B0%E0%A6%A5%E0%A6%AE-%E0%A6%AD%E0%A7%8B%E0%A6%9F%E2%80%99",
    "title": "‘দুর্নীতির বিরুদ্ধে হোক তারুণ্যের প্রথম ভোট’: জনসচেতনতায় মাঠে নামছে দুদক",
    "body": "‘দুর্নীতির বিরুদ্ধে হোক তারুণ্যের প্রথম ভোট’— এই স্লোগানকে সামনে রেখে আসন্ন ত্রয়োদশ জাতীয় সংসদ নির্বাচন উপলক্ষে দেশব্যাপী ব্যাপক প্রচারণায় নেমেছে দুর্নীতি দমন কমিশন (দুদক)। ভোটারদের মধ্যে সচেতনতা বৃদ্ধি এবং সৎ ও যোগ্য প্রার্থী নির্বাচনে উদ্বুদ্ধ করতে সংস্থাটি এই বিশেষ উদ্যোগ গ্রহণ করেছে।\n\nরবিবার (১ ফেব্রুয়ারি) দুদকের সহকারী পরিচালক (জনসংযোগ) মো. তানজির আহমেদ বিজ্ঞপ্তির মাধ্যমে এই তথ্য নিশ্চিত করেন।\n\nদুদক জানিয়েছে, ১২ ফেব্রুয়ারি অনুষ্ঠেয় নির্বাচনকে কেন্দ্র করে তারা জনস্বার্থে টেলিভিশন বিজ্ঞাপন (টিভিসি), টিভি স্ক্রল এবং দেশব্যাপী বিলবোর্ডের মাধ্যমে দুর্নীতিবিরোধী বার্তা প্রচার করবে। মূলত তরুণ ভোটারদের লক্ষ্য করে এবং সাধারণ মানুষের নৈতিক ভোটাধিকার প্রয়োগ নিশ্চিত করতেই এই পদক্ষেপ নেওয়া হয়েছে।\n\nআসন্ন নির্বাচনে জনসচেতনতা বাড়াতে দুদক প্রধানত তিনটি স্লোগান ব্যবহারের সিদ্ধান্ত নিয়েছে। স্লোগানগুলো হলো— “দেশকে ভালোবাসুন, নির্বাচনে দুর্নীতিবাজদের বয়কট করুন”; “দুর্নীতির বিরুদ্ধে হোক তারুণ্যের প্রথম ভোট”; “সৎ ও যোগ্য প্রার্থী নির্বাচিত করি, সুরক্ষিত ও দুর্নীতিমুক্ত বাংলাদেশ গড়ি।”\n\nদুদক মনে করে, সুশাসন, ন্যায়বিচার ও টেকসই উন্নয়নের জন্য একটি দুর্নীতিমুক্ত সমাজ বিনির্মাণ করা অপরিহার্য। আর এই লক্ষ্য অর্জনে যোগ্য প্রার্থী নির্বাচন করার কোনও বিকল্প নেই। সচেতন ও দায়িত্বশীল ভোটাররাই পারে একটি সমৃদ্ধ বাংলাদেশ উপহার দিতে।\n\nসংস্থাটির সহকারী পরিচালক জানান, দেশের প্রতিটি জেলায় বিলবোর্ড স্থাপনের কাজ শুরু হয়েছে। নির্বাচনকালীন সময়ে ভোটারদের মাঝে দুর্নীতিবিরোধী মূল্যবোধ জোরালো করাই এই প্রচারণার মূল উদ্দেশ্য।",
    "date": "2026-02-01T17:40:22+06:00",
    "language": "bn",
    "source": "bangla_tribune",
    "category": "national",
    "tokens": 194,
    "named_entities": [],
    "tags": [],
    "crawled_at": "2026-02-02T19:45:22.760711"
  },
  {
    "url": "https://www.banglatribune.com/national/932136/%E0%A7%AB%E0%A7%AB-%E0%A6%B6%E0%A6%A4%E0%A6%BE%E0%A6%82%E0%A6%B6%E0%A7%87%E0%A6%B0-%E0%A6%AC%E0%A7%87%E0%A6%B6%E0%A6%BF-%E0%A6%AD%E0%A7%8B%E0%A6%9F-%E0%A6%AA%E0%A7%9C%E0%A6%A4%E0%A7%87-%E0%A6%AA%E0%A6%BE%E0%A6%B0%E0%A7%87-%E0%A6%AA%E0%A6%B0%E0%A6%B0%E0%A6%BE%E0%A6%B7%E0%A7%8D%E0%A6%9F%E0%A7%8D%E0%A6%B0-%E0%A6%89%E0%A6%AA%E0%A6%A6%E0%A7%87%E0%A6%B7%E0%A7%8D%E0%A6%9F%E0%A6%BE",
    "title": "৫৫ শতাংশের বেশি ভোট পড়তে পারে: পররাষ্ট্র উপদেষ্টা",
    "body": "আসন্ন ত্রয়োদশ জাতীয় সংসদ নির্বাচনে ৫৫ শতাংশের বেশি ভোট পড়ার প্রত্যাশা ব্যক্ত করেছেন অন্তর্বর্তী সরকারের পররাষ্ট্র উপদেষ্টা মো. তৌহিদ হো‌সেন। রবিবার (১ ফেব্রুয়ারি) রাজধানীর একটি হো‌টে‌লে এমআরডিআইয়ের সহযোগিতায় ডিপ্লোম্যাটিক করেসপন্ডেন্টস অ্যাসোসিয়েশন, বাংলাদেশ (ডিকাব) সদস্যদের জন্য নির্বাচন বিষয়ক দুই দিনের কর্মশালার শেষ দিনে সমাপনী অনুষ্ঠানে সাংবাদিকদের এক প্রশ্নের জবাবে এ প্রত্যাশা ব্যক্ত করেন তি‌নি।\n\nতৌহিদ হোসেন ব‌লেন, ১৯৯১ সালের জাতীয় নির্বাচনে ৫৫ শতাংশ ভোট পড়েছিল। আমার মনে হয় এবার নির্বাচনে ৫৫ শতাংশের বেশি ভোট পড়বে।\n\nতি‌নি ব‌লেন, কো‌নও নির্বাচই শা‌ন্তিপূর্ণভা‌বে করা যায়‌নি। কো‌নও না কোনও ঝা‌মেলা ছিল। এবার এখন পর্যন্ত কিছু ঘটনা ঘ‌টে‌ছে এবং সেগু‌লোর বিষ‌য়ে ব্যবস্থা নেওয়া হ‌য়ে‌ছে। বিশ্বাসযোগ্য নির্বাচনা করা গুরুত্বপূর্ণ। নির্বাচন শা‌ন্তিপূর্ণভা‌বে সম্পন্ন হ‌বে, মানুষ তার ভোটা‌ধিকার প্রয়োগ কর‌তে পার‌বে।\n\nনির্বাচনকালীন সহিংসতা নিয়ে সরকারের পদক্ষেপ বিদেশিদের জানানো হয়েছে ব‌লেও জানান পররাষ্ট্র উপ‌দেষ্টা।\n\nভারতে অবস্থানরত আওয়ামী লীগের নেতারা গণভোটে ‘না’ ভোটের পক্ষে প্রচারণা চালাচ্ছেন– সে ক্ষেত্রে সরকার সুষ্ঠুভাবে নির্বাচন সম্পন্ন করতে পারবে কিনা জানতে চাইলে উপদেষ্টা বলেন, বুঝে না বুঝে না ভোটের পক্ষে ক্যাম্পেইন হচ্ছিল। সরকার চায় হ্যাঁ ভোট জয়যুক্ত হোক– এটা খুব স্পষ্ট। হ্যাঁ বা না ভোট নিয়ে সমস্যা যেটা ছিল জামায়াত, এনসিপি এবং আরও দু-একটি দল তারা হ্যাঁ ভোটের পক্ষে ক্যাম্পেইন করেছে। একটু অ্যাম্বুগিউটি (অস্পষ্টতা) ছিল বিএনপিকে নিয়ে। দু-একজন স্থানীয় নেতা না ভোটের পক্ষে বলছিলেন। হ্যা’র পক্ষে বলছিলেন যে কয়েকজন কেন্দ্রীয় নেতা, তাদের কণ্ঠ জোরালো ছিল না বলে মনে হয়েছে। এটা আমি ব্যক্তি হিসেবে বলছি, মন্ত্রী হিসেবে না, উপদেষ্টা হিসেবে না। কিন্তু আমার মনে হয় সেই কনফিউশনটা দূর হয়ে গেছে। কারণ গতকাল বিএনপির চেয়ারম্যান হ্যাঁ’র পক্ষে জোরালোভাবে, শক্তভাবে বলেছেন।\n\nনির্বাচনের পর প্রধান উপদেষ্টার জাপান সফর নিয়ে পররাষ্ট্র মন্ত্রণালয়ের কাছে কোনও তথ্য নেই বলেও জানান উপদেষ্টা।\n\nউপদেষ্টাদের কূটনৈতিক পাসপোর্ট হস্তান্তর প্রস‌ঙ্গে তৌ‌হিদ হো‌সেন ব‌লেন, কোনও কোনও উপদেষ্টা সাধারণ পাসপোর্ট দ্রুত পেয়ে প্রয়োজনীয় ভিসা নেওয়ার জন্য এরই মধ্যে কূটনৈতিক পাসপোর্ট হস্তান্তর করেছেন। তবে আমি এখ‌নও পাসপোর্ট হস্তান্তর করি‌নি।\n\nইউএনডিপির আবাসিক প্রতিনিধি স্টিফেন লিলার অনুষ্ঠানে বক্তব্য দেন। ডিক্যাব সভাপতি একেএম মঈনুদ্দিনের সভাপতিত্বে ডিক্যাব টকে বক্তব্য দেন সাধারণ সম্পাদক আবু হেনা ইমরুল কায়েস।",
    "date": "2026-02-01T17:25:48+06:00",
    "language": "bn",
    "source": "bangla_tribune",
    "category": "national",
    "tokens": 312,
    "named_entities": [],
    "tags": [],
    "crawled_at": "2026-02-02T19:45:25.984987"
  },
  {
    "url": "https://www.banglatribune.com/national/932134/%E0%A6%AE%E0%A7%81%E0%A6%95%E0%A7%8D%E0%A6%A4%E0%A6%BF%E0%A6%AF%E0%A7%8B%E0%A6%A6%E0%A7%8D%E0%A6%A7%E0%A6%BE-%E0%A6%AD%E0%A6%BE%E0%A6%A4%E0%A6%BE-%E0%A6%A8%E0%A6%BF%E0%A7%9F%E0%A7%87-%E0%A6%A6%E0%A7%81%E0%A6%B6%E0%A7%8D%E0%A6%9A%E0%A6%BF%E0%A6%A8%E0%A7%8D%E0%A6%A4%E0%A6%BE-%E0%A6%95%E0%A6%BE%E0%A6%9F%E0%A6%B2%E0%A7%8B-%E0%A6%B8%E0%A7%8B%E0%A6%AE%E0%A6%AC%E0%A6%BE%E0%A6%B0%E0%A7%87%E0%A6%B0",
    "title": "মুক্তিযোদ্ধা ভাতা নিয়ে দুশ্চিন্তা কাটলো, সোমবারের মধ্যে টাকা জমা হবে ব্যাংকে",
    "body": "প্রযুক্তিগত ত্রুটির কারণে জানুয়ারি মাসের ভাতা নির্ধারিত সময়ে বীর মুক্তিযোদ্ধাদের ব্যাংক হিসেবে জমা না হওয়ায় তৈরি হওয়া জটিলতা কেটে গেছে। মুক্তিযুদ্ধ বিষয়ক মন্ত্রণালয় জানিয়েছে, আগামীকাল সোমবারের (০২ ফেব্রুয়ারি) মধ্যে সকল সুবিধাভোগী বীর মুক্তিযোদ্ধা এবং তাদের পরিবার নিজ নিজ ব্যাংক অ্যাকাউন্ট থেকে ভাতার টাকা তুলতে পারবেন।\n\nসাধারণত প্রতি মাসের শেষ বৃহস্পতিবার বীর মুক্তিযোদ্ধা ও তাদের পরিবারের ভাতার টাকা ব্যাংকে জমা হয়। সেই নিয়ম অনুযায়ী, গত ২৯ জানুয়ারি টাকা জমা হওয়ার কথা ছিল। কিন্তু ওই দিন টাকা জমা না হওয়ায় এবং পরবর্তী শুক্র ও শনিবার সাপ্তাহিক ছুটি থাকায় সুবিধাভোগীদের মধ্যে উদ্বেগ তৈরি হয়। আজ (১ ফেব্রুয়ারি) ব্যাংক খোলার পরও টাকা না আসায় দুশ্চিন্তা আরও বাড়ে।\n\nপিরোজপুর জেলার নেছারাবাদ উপজেলার সোহাগদল গ্রামের বীর মুক্তিযোদ্ধা হারুন অর রশিদ দাদাভাই নিজের অভিজ্ঞতা জানিয়ে বাংলা ট্রিবিউনকে জানান, সব সময় মাসের শেষ বৃহস্পতিবারই ভাতার টাকা জমা হয়। আজ ১ ফেব্রুয়ারি হয়ে গেলেও টাকা পেলাম না। এ বিষয়ে উপজেলা কমান্ডার বা ব্যাংক কর্তৃপক্ষও কিছু বলতে পারছেন না, যা আমাদের জন্য দুশ্চিন্তার কারণ হয়ে দাঁড়িয়েছে।\n\nএ বিষয়ে যোগাযোগ করা হলে মুক্তিযুদ্ধ বিষয়ক মন্ত্রণালয়ের সচিব ইশরাত চৌধুরী বাংলা ট্রিবিউনকে জানান, অনলাইনে প্রযুক্তিগত সামান্য ত্রুটির কারণে নির্ধারিত সময়ে ভাতার টাকা ব্যাংকে পৌঁছাতে পারেনি। ফলে সুবিধাভোগীরা সাময়িক জটিলতায় পড়েছেন। তিনি বলেন, “ইতোমধ্যে সেই ত্রুটি সংশোধন করা হয়েছে। আমরা আশা করছি আগামীকালের (সোমবার) মধ্যে সব সুবিধাভোগী তাদের ব্যাংক অ্যাকাউন্টে ভাতার টাকা পেয়ে যাবেন।”\n\nউল্লেখ্য, বীর মুক্তিযোদ্ধাদের সম্মানি ভাতা বিতরণের এই প্রক্রিয়াটি এখন ডিজিটাল পদ্ধতিতে সরাসরি ব্যাংকে পাঠানো হয়।",
    "date": "2026-02-01T17:16:35+06:00",
    "language": "bn",
    "source": "bangla_tribune",
    "category": "national",
    "tokens": 225,
    "named_entities": [],
    "tags": [],
    "crawled_at": "2026-02-02T19:45:28.956679"
  },
  {
    "url": "https://www.banglatribune.com/country/932132/%E2%80%98%E0%A6%B0%E0%A6%95%E0%A7%8D%E0%A6%A4%E0%A7%87%E0%A6%B0-%E0%A6%A6%E0%A6%BE%E0%A7%9F%E0%A6%AE%E0%A7%8B%E0%A6%9A%E0%A6%A8-%E0%A6%95%E0%A6%B0%E0%A6%A4%E0%A7%87%E0%A6%87-%E0%A6%9C%E0%A7%81%E0%A6%B2%E0%A6%BE%E0%A6%87-%E0%A6%B8%E0%A6%A8%E0%A6%A6-%E0%A6%AC%E0%A6%BE%E0%A6%B8%E0%A7%8D%E0%A6%A4%E0%A6%AC%E0%A6%BE%E0%A7%9F%E0%A6%A8%E0%A7%87-%E0%A6%B8%E0%A6%AC-%E0%A6%A6%E0%A6%B2",
    "title": "‘রক্তের দায়মোচন করতেই জুলাই সনদ বাস্তবায়নে সব দল ঐকমত্যে পৌঁছেছে’",
    "body": "প্রধান উপদেষ্টার বিশেষ সহকারী অধ্যাপক ড. আলী রীয়াজ বলেছেন, ‘জুলাই জাতীয় সনদের প্রতিটি অক্ষর কলমের কালো কালি নয় বরং সব শহীদের রক্ত দিয়ে লেখা। সেই রক্তের দায়মোচন করতেই জুলাই জাতীয় সনদ বাস্তবায়নে সব রাজনৈতিক দল ঐকমত্যে পৌঁছেছে এবং সনদে স্বাক্ষরের মাধ্যমে অঙ্গীকারবদ্ধ হয়েছে।’\n\nরবিবার (১ ফেব্রুয়ারি) সিলেটের শাহজালাল বিজ্ঞান ও প্রযুক্তি বিশ্ববিদ্যালয়ের (শাবিপ্রবি) সেন্ট্রাল অডিটোরিয়ামে আসন্ন জাতীয় সংসদ নির্বাচন এবং গণভোটের প্রচার বিষয়ক মতবিনিময় সভায় সভাপতির বক্তব্যে এসব কথা বলেন তিনি।\n\nঅধ্যাপক আলী রীয়াজ বলেন, ‘বিগত স্বৈরতান্ত্রিক ব্যবস্থার জাঁতাকলে যারা পিষ্ট হয়েছেন, অন্যায়-অত্যাচারের বিরুদ্ধে সংগ্রাম করতে গিয়ে প্রাণ দিয়েছেন, জেল-জুলুম-নিপীড়ন সহ্য করেছেন, গুমের শিকার হয়েছেন, খুন ও বিচারবহির্ভূত হত্যাকাণ্ডের শিকার হয়েছেন– তারা আমাদের হাতে একটা দায়িত্ব দিয়ে গেছেন। এই দায়িত্ব হলো, আগামী দিনে বাংলাদেশকে একটি জবাবদিহিমূলক রাষ্ট্রব্যবস্থায় উন্নীত করার লক্ষ্যেই যেন আমরা কাজ করি।’\n\n‘বর্তমান সংবিধানে এক ব্যক্তির হাতে রাষ্ট্রক্ষমতা কুক্ষিগত করার সুযোগ রয়েছে। সংবিধানের এই দুর্বলতা দূর করতেই জুলাই সনদ প্রণয়ন এবং গণভোটের আয়োজন করা হয়েছে। অন্তর্বর্তী সরকারের উদ্যোগে রাজনৈতিক দলগুলোর সঙ্গে দীর্ঘ আলোচনা করে জুলাই সনদ তৈরি করা হয়েছে, যেখানে সংবিধানে সুস্পষ্ট কিছু পরিবর্তনের প্রস্তাব রয়েছে।’ এসব বাস্তবায়িত হলে একক ব্যক্তির কর্তৃত্ব থেকে রাষ্ট্র বেরিয়ে আসতে পারবে বলে তিনি আশাবাদ ব্যক্ত করেন।\n\nরাষ্ট্রপতির ক্ষমা প্রদানের ক্ষমতার অপব্যবহারের উদাহরণ টেনে আলী রীয়াজ বলেন, ‘বিদ্যমান সংবিধান অনুযায়ী অধস্তন আদালত থেকে সর্বোচ্চ আদালতে দণ্ডিত যে কাউকে রাষ্ট্রপতি ক্ষমা করতে পারেন, যার ভয়াবহ অপব্যবহার অতীতে হয়েছে। বাস্তবে এই ক্ষমা প্রধানমন্ত্রীর ইচ্ছাতেই কার্যকর হয়েছে।\n\n‘এই ব্যবস্থা বন্ধ করতে জুলাই সনদে একটি কমিটি গঠনের প্রস্তাব রাখা হয়েছে। একই সঙ্গে ক্ষতিগ্রস্ত পরিবারের সম্মতি ছাড়া কাউকে ক্ষমা না দেওয়ার বিধান অন্তর্ভুক্ত করা হয়েছে, যা বাস্তবায়নে গণভোটে জনগণের সম্মতি ছাড়া বিকল্প নেই।’\n\nনির্বাচন ব্যবস্থার সংস্কারের প্রসঙ্গ তুলে তিনি বলেন, ‘সংবিধানে নির্বাচন কমিশনার নিয়োগে রাষ্ট্রপতির ভূমিকা থাকলেও বাস্তবে প্রধানমন্ত্রীর একক ইচ্ছায় কমিশন গঠনের নজির রয়েছে। ভবিষ্যতে এমন অনিয়ম ঠেকাতে রাজনৈতিক দলগুলো এক ব্যক্তির প্রধানমন্ত্রিত্বের মেয়াদ সর্বোচ্চ ১০ বছরে সীমিত করার বিষয়ে একমত হয়েছে।’\n\nগণভোটে ইতিবাচক ফলাফলের মাধ্যমে এসব সংস্কার বাস্তবায়ন সম্ভব হবে বলেও তিনি উল্লেখ করেন।\n\nমতবিনিময় সভায় শাবিপ্রবির উপাচার্য অধ্যাপক ড. এ এম সরওয়ারউদ্দিন চৌধুরী, সিলেট কৃষি বিশ্ববিদ্যালয়ের উপাচার্য অধ্যাপক ড. আলীমূল ইসলাম, সুনামগঞ্জ বিজ্ঞান ও প্রযুক্তি বিশ্ববিদ্যালয়ের উপাচার্য অধ্যাপক ড. নিজাম উদ্দিন, হবিগঞ্জ কৃষি বিশ্ববিদ্যালয়ের উপাচার্য অধ্যাপক ড. সায়েম উদ্দিন আহমেদ বিশেষ অতিথির বক্তৃতা করেন। এ সময় সিলেট বিভাগের বিভিন্ন সরকারি-বেসরকারি বিশ্ববিদ্যালয়ের প্রতিনিধি, শিক্ষক-শিক্ষার্থী ও গণমাধ্যমকর্মীরা উপস্থিত ছিলেন।",
    "date": "2026-02-01T17:06:43+06:00",
    "language": "bn",
    "source": "bangla_tribune",
    "category": "country",
    "tokens": 362,
    "named_entities": [],
    "tags": [],
    "crawled_at": "2026-02-02T19:45:32.126018"
  },
  {
    "url": "https://www.banglatribune.com/national/932116/%E0%A6%87%E0%A6%87%E0%A6%89%E2%80%99%E0%A6%B0-%E0%A6%B8%E0%A6%99%E0%A7%8D%E0%A6%97%E0%A7%87-%E0%A6%B6%E0%A6%BF%E0%A6%97%E0%A6%97%E0%A6%BF%E0%A6%B0%E0%A6%87-%E0%A6%8F%E0%A6%AB%E0%A6%9F%E0%A6%BF%E0%A6%8F-%E0%A6%A8%E0%A6%BF%E0%A7%9F%E0%A7%87-%E0%A6%86%E0%A6%B2%E0%A7%8B%E0%A6%9A%E0%A6%A8%E0%A6%BE%E0%A6%B0-%E0%A6%86%E0%A6%B9%E0%A7%8D%E0%A6%AC%E0%A6%BE%E0%A6%A8",
    "title": "ইইউ’র সঙ্গে শিগগিরই এফটিএ নিয়ে আলোচনার আহ্বান প্রধান উপদেষ্টার",
    "body": "প্রধান উপদেষ্টা প্রফেসর ড. মুহাম্মদ ইউনূস ইউরোপীয় ইউনিয়নের (ইইউ) সঙ্গে মুক্ত বাণিজ্য চুক্তি (এফটিএ) নিয়ে শিগগিরই আলোচনা শুরু করার আহ্বান জানিয়েছেন। তিনি বলেন, আগামী বছরগুলোতে বর্তমান শুল্কমুক্ত প্রবেশাধিকারের মেয়াদ শেষ হওয়ার পর বাংলাদেশের বৃহত্তম রফতানি বাজারে বাংলাদেশের বাণিজ্যিক প্রাধান্যগুলোর সুরক্ষার প্রয়োজনীয়তার ওপর জোর দিয়েছেন।\n\nরবিবার (১ ফেব্রুয়ারি)  রাষ্ট্রীয় অতিথি ভবন যমুনায় ইউরোপিয়ান চেম্বার অব কমার্স ইন বাংলাদেশের (ইউরোচ্যাম) চেয়ারপারসন নুরিয়া লোপেজের সৌজন্য সাক্ষাৎকালে প্রধান উপদেষ্টা এ কথা বলেন। বৈঠকে বাংলাদেশে নিযুক্ত ইউরোপীয় ইউনিয়নের রাষ্ট্রদূত মাইকেল মিলার উপস্থিত ছিলেন।\n\nআলোচনায় তারা বাংলাদেশে ইউরোপীয় বিনিয়োগ ত্বরান্বিত করার প্রয়োজনীয়তা, বাংলাদেশ ও ইউরোপীয় ইউনিয়নের মধ্যে সুষ্ঠু বাণিজ্য সম্পর্ক নিশ্চিত করা এবং দেশের ব্যবসায়িক পরিবেশ উন্নয়নে আরও সংস্কারের প্রয়োজনীয়তা নিয়ে আলোচনা করেন।\n\nতারা আসন্ন নির্বাচন এবং ভোট পর্যবেক্ষণের জন্য আন্তর্জাতিক পর্যবেক্ষক মোতায়েন নিয়েও আলোচনা করেন।\n\nপ্রফেসর ইউনূস বলেন, অন্তর্বর্তীকালীন সরকার সম্প্রতি জাপানের সঙ্গে একটি অর্থনৈতিক অংশীদারত্ব চুক্তি (ইপিএ) সম্পাদন করেছে— যা বিশ্বের চতুর্থ বৃহত্তম অর্থনীতিতে ৭ হাজার ৩০০টিরও বেশি বাংলাদেশি পণ্যের শুল্কমুক্ত প্রবেশাধিকারের পথ প্রশস্ত করেছে।\n\nতিনি আরও বলেন, বাংলাদেশ অদূর ভবিষ্যতে ইউরোপীয় ইউনিয়নের বাজারে তার পণ্য বিশেষ করে তৈরি পোশাকের অব্যাহত শুল্কমুক্ত প্রবেশাধিকার নিশ্চিত করতে ইউরোপীয় ইউনিয়নসহ অন্যান্য দেশের সঙ্গেও একই ধরনের আলোচনা করার প্রস্তুতি নিচ্ছে।\n\nতিনি বলেন, জাপানের সঙ্গে ইপিএ আমাদের জন্য দরজা খুলে দিয়েছে। আমাদের রফতানি পণ্যের ক্ষেত্রে নতুন আশা জাগিয়েছে।  আমরা অবশ্যই আমাদের বাজার সম্প্রসারণের জন্য ইইউর সঙ্গে একটি মুক্ত বাণিজ্য চুক্তি (এফটিএ) সই করার আশা করছি।\n\nইউরোচ্যামের চেয়ারপারসন নুরিয়া লোপেজ বলেন, বাংলাদেশকে জরুরি ভিত্তিতে এফটিএ আলোচনা শুরু করতে হবে। কারণ দেশটি স্বল্পোন্নত দেশ (এলডিসি) থেকে উত্তরণ হওয়ার পর তার বৃহত্তম রফতানি গন্তব্য ইইউতে বিদ্যমান বাণিজ্য অগ্রাধিকার হারাতে পারে।\n\nতিনি বলেন, এফটিএ বাংলাদেশে আরও ইউরোপীয় বিনিয়োগ আকৃষ্ট করবে, কর্মসংস্থান সৃষ্টি করবে এবং উন্নত পশ্চিমা বাজারে রফতানি বাড়াবে।\n\nলোপেজ উল্লেখ করেন, ভারত ইইউ’র সঙ্গে একটি এফটিএ সই করছে, যখন ভিয়েতনাম ইতোমধ্যে এই জাতীয় চুক্তি করেছে— যা উভয় মধ্যম আয়ের দেশকে ইউরোপীয় বাজারে অগ্রাধিকার দেওয়ার সুযোগ দেয়।\n\nতিনি বলেন, আমরা এফটিএ’র পক্ষে কথা বলছি। বেসরকারি প্রতিষ্ঠানগুলোকে বাংলাদেশে বিনিয়োগে উৎসাহিত করতে আমি ইউরোপে যাবো।\n\nইইউ রাষ্ট্রদূত মাইকেল মিলার বলেন, বাংলাদেশের সঙ্গে বাণিজ্যিক সম্পর্ক এলডিসি উত্তরণ হওয়ার পরে বিকশিত হবে, তবে তা ২০২৯ সালের আগে নয়।\n\nতিনি প্রায় ২০০ মিলিয়ন জনসংখ্যার একটি গুরুত্বপূর্ণ বাজারের দেশে ইউরোপীয় বিনিয়োগ এবং প্রযুক্তি আনতে ইইউর দৃঢ় আগ্রহের কথা তুলে ধরেন এবং ২০২৬ সালে একটি ইইউ- বাংলাদেশ বিজনেস ফোরাম আয়োজনের জন্য ইইউ প্রস্তুতির কথা জানান।\n\nতিনি বলেন, আমরা প্রাথমিক রাজনৈতিক সদিচ্ছা খুঁজছি— যাতে ইইউ কোম্পানিগুলো আসতে উৎসাহিত হবে এবং একটি লেভেল প্লেয়িং ফিল্ড উপভোগ করবে।\n\nপ্রধান উপদেষ্টা কারখানা বাংলাদেশে স্থানান্তরের ওপর গুরুত্বারোপ করে বলেন, ইউরোপীয় প্রতিষ্ঠানগুলো প্রতিযোগিতামূলক খরচে দেশের দক্ষ শ্রমিকের বিশাল জনগোষ্ঠীর সুবিধা নিতে পারে।\n\nতিনি বলেন, আমরা একটি মুক্ত বাণিজ্য অঞ্চল গড়ে তুলছি। আমাদের লক্ষ্য বাংলাদেশকে বৈশ্বিক ব্যবসার উৎপাদন কেন্দ্রে পরিণত করা। আমরা বাংলাদেশে আরও ইউরোপীয় বিনিয়োগ চাই।\n\nপ্রফেসর ইউনূস আসন্ন সাধারণ নির্বাচন ও গণভোটের জন্য বাংলাদেশে নির্বাচন পর্যবেক্ষকদের একটি বড় দল মোতায়েনের ইইউ'র সিদ্ধান্তে সন্তোষ প্রকাশ করেন।\n\nতিনি বলেন, ইইউ নির্বাচন পর্যবেক্ষকদের এখানে থাকা গুরুত্বপূর্ণ। এটি আমাদের গণতন্ত্রকে পুনরুজ্জীবিত করার জন্য একটি বিশাল আস্থার ভোট।\n\nতিনি বলেন, নির্বাচনি প্রচারণার সামগ্রিক চিত্রটি ‘খুব ইতিবাচক’।\n\nএ সময় সরকারের এসডিজি সমন্বয়ক ও সিনিয়র সচিব লামিয়া মোর্শেদ উপস্থিত ছিলেন।",
    "date": "2026-02-01T15:53:30+06:00",
    "language": "bn",
    "source": "bangla_tribune",
    "category": "national",
    "tokens": 488,
    "named_entities": [],
    "tags": [],
    "crawled_at": "2026-02-02T19:45:35.160766"
  },
  {
    "url": "https://www.banglatribune.com/national/932110/%E0%A6%AC%E0%A6%BF%E0%A6%9F%E0%A6%BF%E0%A6%AD%E0%A6%BF%E0%A6%95%E0%A7%87-%E0%A7%A7%E0%A7%AE-%E0%A6%95%E0%A7%8B%E0%A6%9F%E0%A6%BF-%E0%A6%AE%E0%A6%BE%E0%A6%A8%E0%A7%81%E0%A6%B7%E0%A7%87%E0%A6%B0-%E0%A6%9A%E0%A7%8D%E0%A6%AF%E0%A6%BE%E0%A6%A8%E0%A7%87%E0%A6%B2-%E0%A6%B9%E0%A7%9F%E0%A7%87-%E0%A6%89%E0%A6%A0%E0%A6%A4%E0%A7%87-%E0%A6%B9%E0%A6%AC%E0%A7%87",
    "title": "বিটিভিকে ১৮ কোটি মানুষের চ্যানেল হয়ে উঠতে হবে: তথ্য উপদেষ্টা",
    "body": "তথ্য ও সম্প্রচার, পরিবেশ, জলবায়ু এবং পানিসম্পদ উপদেষ্টা সৈয়দা রিজওয়ানা হাসান বলেছেন, বিটিভিকে ১৮ কোটি মানুষের চ্যানেল হয়ে উঠতে হবে। তিনি বলেন, ‘‘বিটিভির কাছে মানুষের প্রত্যাশা অনেক। জনপ্রত্যাশা ও সময়ের চাহিদা অনুযায়ী বিটিভির সব কর্মসূচির পরিকল্পনা গ্রহণ ও বাস্তবায়ন করতে হবে। কাজটি আমরা এখনও করতে পারিনি।’’\n\nরবিবার (১ ফেব্রুয়ারি) ঢাকার রামপুরায় বাংলাদেশ টেলিভিশন পরিদর্শনে গিয়ে কর্মকর্তাদের সঙ্গে মতবিনিময়কালে উপদেষ্টা এসব কথা বলেন।\n\nতথ্য মন্ত্রণালয় থেকে পাঠানো এক সংবাদ বিজ্ঞপ্তিতে এ তথ্য জানানো হয়েছে।\n\nএসময় বিটিভির মহাপরিচালক মো. মাহবুবুল আলম এবং তথ্য ও সম্প্রচার মন্ত্রণালয়ের অতিরিক্ত সচিব মো. ইয়াসিন উপস্থিত ছিলেন।\n\nউপদেষ্টা বলেন, ‘‘বিটিভি শুধুমাত্র একটি টিভি চ্যানেল না, এটি অনেক ইতিহাসের সাক্ষী, ঐতিহ্যের ধারক বাহক। বিটিভি আমাদের সম্পদ। এটাকে নতুন করে গড়ে তুলতে হবে।’’\n\nউপদেষ্টা বিটিভিকে আরও জনবান্ধব ও সময়োপযোগী করার লক্ষ্যে বেশ কিছু অনুশাসনের উল্লেখ করেন। তিনি বলেন, ‘‘আসন্ন নির্বাচন ও গণভোটকে সামনে রেখে বিটিভিকে সব রাজনৈতিক দলের প্রতি নিরপেক্ষ ভূমিকায় থাকতে হবে। কোনও ধরনের পক্ষপাতিত্ব করা যাবে না।’’ তিনি আরও বলেন, ‘‘বর্তমান প্রতিযোগিতাপূর্ণ বাজারে টিকে থাকার জন্য এর আধুনিকায়ন দরকার। মানুষের পরিবর্তিত চাহিদার কথা মাথায় রেখে অনুষ্ঠান ও সংবাদ পরিবশনায় আরও সৃজনশীল হতে হবে। চ্যানেলের গতিশীলতা বাড়াতে চাহিদার প্রেক্ষিতে শূন্য পদগুলো পূরণের কার্যকর পদক্ষেপ নিতে হবে। বাজেটের সর্বোত্তম ব্যবহার করতে হবে ও বার্ষিক ক্রয় পরিকল্পনা যথাসময়ে বাস্তবায়ন করতে হবে।’’ তিনি বিটিভির সব স্তরের কর্মীদের প্রয়োজনীয় প্রশিক্ষণ প্রদানের মাধ্যমে সক্ষম করে গড়ে তোলার আহ্বান জানান। তিনি বিটিভি কর্তৃপক্ষকে পরবর্তী সরকারের বাস্তবায়নের জন্য একটি স্মার্ট চার্টার অব ডিমান্ড তৈরি করে রাখার পরামর্ম দেন।\n\nমহাপরিচালক মো. মাহবুবুল আলম বলেন, ‘‘সময়ের চাহিদা অনুযায়ী বিটিভির একটি সোশ্যাল মিডিয়া উইং খোলা প্রয়োজন।’’ এই উইং-এ সময়োপযোগী কনটেন্ট নির্মাণের জন্য নিয়মিত জনবলের সঙ্গে চুক্তিভিত্তিতে তরুণদের যুক্ত করার সুযোগ রাখা প্রয়োজন বলে তিনি জানান।\n\nএসময় বিটিভি এবং তথ্য ও সম্প্রচার মন্ত্রণালয়ের অন্যান্য কর্মকর্তারা উপস্থিত ছিলেন। পরে উপদেষ্টা বিটিভির নিউজরুম, স্টুডিও, কন্ট্রোল প্যানেল, লাইব্রেরি ইত্যাদি ঘুরে দেখেন।",
    "date": "2026-02-01T15:19:28+06:00",
    "language": "bn",
    "source": "bangla_tribune",
    "category": "national",
    "tokens": 289,
    "named_entities": [],
    "tags": [],
    "crawled_at": "2026-02-02T19:45:38.476323"
  },
  {
    "url": "https://www.banglatribune.com/country/chitagong/932336/%E0%A6%AC%E0%A6%BF%E0%A6%8F%E0%A6%A8%E0%A6%AA%E0%A6%BF-%E0%A6%8F%E0%A6%96%E0%A6%A8-%E0%A6%9A%E0%A6%BE%E0%A6%81%E0%A6%A6%E0%A6%BE%E0%A6%AC%E0%A6%BE%E0%A6%9C-%E0%A6%93-%E0%A6%A6%E0%A7%81%E0%A6%B0%E0%A7%8D%E0%A6%A8%E0%A7%80%E0%A6%A4%E0%A6%BF%E0%A6%AC%E0%A6%BE%E0%A6%9C%E0%A6%A6%E0%A7%87%E0%A6%B0-%E0%A6%A6%E0%A6%B2-%E0%A6%8F%E0%A6%9C%E0%A6%A8%E0%A7%8D%E0%A6%AF",
    "title": "বিএনপি এখন চাঁদাবাজ ও দুর্নীতিবাজদের দল, এজন্য ত্যাগ করেছি: অলি আহমদ",
    "body": "লিবারেল ডেমোক্রেটিক পার্টির (এলডিপি) সভাপতি কর্নেল (অব.) অলি আহমদ বীর বিক্রম বলেছেন, ‘শহীদ রাষ্ট্রপতি জিয়াউর রহমানের বিএনপি এখন আর নেই, বেগম খালেদা জিয়ার বিএনপিও আর নেই, এখন যে বিএনপি আছে, সটি চাঁদাবাজদের ও দুর্নীতিবাজদের বিএনপি। এ কারণেই আমি ২০০৬ সালে বিএনপি ত্যাগ করেছি।’\n\nসোমবার (২ ফেব্রুয়ারি) দুপুরে চট্টগ্রামের লোহাগাড়া উপজেলার পদুয়া এসিএম উচ্চ বিদ্যালয় মাঠে অনুষ্ঠিত এক নির্বাচনি জনসভায় এসব কথা বলেন তিনি।\n\nএলডিপির সভাপতি বলেন, ‘আজকে হাসিনা এবং তার দোসর কিছু দুর্নীতিবাজ ব্যবসায়ীরা ২৩৪ বিলিয়ন ডলার বাংলাদেশ থেকে পাচার করেছে। এই টাকা যদি থাকতো বাংলাদেশ পৃথিবীর মধ্যে অন্যতম ধনী দেশ হিসেবে পরিণত হতো। দেশের মানুষের কোনও সমস্যা নেই। এ রকম জায়গা পৃথবীতে নেই। একটা বীজ পড়ে থাকলে সেটা থেকে চারা উঠে।’\n\nতিনি বলেন, ‘এখানে রাজনীতিবিদরা হলো মহাদুর্নীতিবাজ। শহীদ জিয়ার বিএনপি এখন আর নেই। বেগম জিয়ার বিএনপি এখন আর নেই। এখন ভাড়াটিয়াদের বিএনপি, দুর্নীতিবাজদের বিএনপি, চাঁদাবাজদের বিএনপি। ওই কারণে আমি বিএনপি ত্যাগ করেছিলাম ২০০৬ সালে। যদিও পরবর্তীতে বেগম জিয়ার সঙ্গে ছিলাম। কিন্তু দেখলাম বেগম জিয়া যখন অসুস্থ তারা আবার চাঁদাবাজিতে লিপ্ত হয়ে যায়। এই চাঁদাবাজদের সঙ্গে থেকে আমি দোজখে যাওয়ার জন্য রাজি নই।’\n\nতিনি বলেন, ‘এবার জাতি যদি সঠিক সিদ্ধান্ত না নেয় স্বাধীনতা বিপন্ন হবে। আমরা যুদ্ধ করেছিলাম স্বাধীন সার্বভৌম বাংলাদেশের জন্য। এখন একটা দল বিদেশিদের দালালি করছে। তাদের ইচ্ছে অনুযায়ী কাজ করছে। তাদের ইচ্ছের বাইরে যেতে পারবে না। আমি বলেছিলাম এরশাদকে একটা চেইন লাগিয়েছিল, এরশাদের ভাই কাদেরকে দুইটা চেইন লাগিয়েছিল ভারত। এখন যারা আমাদের বিরুদ্ধে নির্বাচন করছে তাদের তিনটা চেইন লাগিয়েছে। সুতরাং ভারতের বাইরে, ‘র’ এর বাইরে তারা যেতে পারবে না। আমরা চাই না এদেশ ভারত শাসন করুক। সিদ্ধান্ত নিতে হবে। সে সিদ্ধান্ত হবে ১১ দলীয় ঐক্যজোটকে ক্ষমতায় আনার জন্য ভোট দিতে হবে।’\n\nতিনি আরও বলেন, ‘বিভিন্ন মার্কা নিয়ে আমরা যারা প্রার্থী আছি, আমি জামায়াত হইনি, জামায়াতের লোকেরাও এলডিপি হননি। আমরা স্ব স্ব পরিচয় নিয়ে এক জায়গায় একত্রিত হয়েছি। কেন একত্রিত হয়েছি? হাসিনার দোসরদের পরাজিত করার জন্য। হাসিনা চলে গেছে। আপনারা শুনেছেন বিএনপির মহাসচিব কী বলেছেন। দুইটা গুরুত্বপূর্ণ কথা। একটা হলো তিনি বলেছেন- জুলাই বিপ্লবে তাদের কোনও অংশগ্রহণ ছিল না। তাদের কোনও ছাত্রদল-যুবদলের ছেলে মৃত্যুবরণ করেনি। আরেকটি গুরুত্বপূর্ণ কথা তিনি বলেছেন, আওয়ামী লীগের যে বা যারা আছে তার এলাকায় বা বাংলাদেশে তাদের বিরুদ্ধে কোনও মামলা করা হবে না। তাহলে আওয়ামী লীগের জায়গায় এখন কে কাজ করছে? বিএনপি কাজ করছে। তাহলে আপনাদের বুঝতে হবে এদেশ তারা বিক্রি করার জন্য আবার পাঁয়তারা করছে। আপনারা যদি নিজের পায়ে নিজে কুড়াল মারেন আপনাদের কেউ সাহায্য করতে পারবে না। আমি আবার বলে যাই সমগ্র জাতিকে আমাদের ১১ দলীয় জোটের পতাকা তলে ঐক্যবদ্ধ হন। কারণ আমরা সুশাসন চাই, ন্যায় বিচার চাই, দুর্নীতি মুক্ত সমাজ চাই, চাঁদাবাজ মুক্ত সমাজ চাই এবং যারা বেইমান-মুনাফেক, দেশদ্রোহী তাদের হাত থেকে বাংলাদেশকে মুক্ত করতে চাই।’",
    "date": "2026-02-03T00:58:50+06:00",
    "language": "bn",
    "source": "bangla_tribune",
    "category": "country",
    "tokens": 425,
    "named_entities": [],
    "tags": [],
    "crawled_at": "2026-02-02T19:45:47.417548"
  },
  {
    "url": "https://www.banglatribune.com/country/rajshahi/932333/%E0%A6%97%E0%A6%A3%E0%A6%AD%E0%A7%8B%E0%A6%9F%E0%A7%87%E0%A6%B0-%E0%A6%B8%E0%A6%AD%E0%A6%BE%E0%A7%9F-%E2%80%98%E0%A7%A7%E0%A7%AC%E0%A7%A7-%E0%A6%AB%E0%A7%8D%E0%A6%AF%E0%A6%BE%E0%A6%B8%E0%A6%BF%E0%A6%B8%E0%A7%8D%E0%A6%9F-%E0%A6%B6%E0%A6%BF%E0%A6%95%E0%A7%8D%E0%A6%B7%E0%A6%95%E0%A7%87%E0%A6%B0%E2%80%99-%E0%A6%A4%E0%A6%BE%E0%A6%B2%E0%A6%BF%E0%A6%95%E0%A6%BE-%E0%A6%A6%E0%A6%BF%E0%A6%B2%E0%A7%87%E0%A6%A8",
    "title": "গণভোটের সভায় ‘১৬১ ফ্যাসিস্ট শিক্ষকের’ তালিকা দিলেন রাকসুর জিএস",
    "body": "রাজশাহী বিশ্ববিদ্যালয়ে আয়োজিত গণভোটবিষয়ক মতবিনিময় সভায় আওয়ামী লীগপন্থি শিক্ষকরা বক্তব্য দেওয়ায় এবং উপস্থিত থাকায় ক্ষোভ প্রকাশ করেন রাকসুর সাধারণ সম্পাদক (জিএস) সালাহউদ্দিন আম্মার। এ সময় ‘১৬১ ফ্যাসিস্ট শিক্ষকের’ তালিকা দেন।\n\nসোমবার (২ ফেব্রুয়ারি) দুপুর সাড়ে ১২টার দিকে বিশ্ববিদ্যালয়ের সিনেট ভবনে রাজশাহী বিশ্ববিদ্যালয় ও বিশ্ববিদ্যালয় মঞ্জুরি কমিশনের (ইউজিসি) যৌথ আয়োজনে গণভোটবিষয়ক মতবিনিময় সভায় এ ঘটনা ঘটে। অনুষ্ঠানে প্রধান অতিথি ছিলেন অন্তর্বর্তী সরকারের প্রধান উপদেষ্টার বিশেষ সহকারী অধ্যাপক আলী রীয়াজ।\n\nবিশ্ববিদ্যালয় শিক্ষার্থী ও প্রত্যক্ষদর্শী সূত্রে জানা যায়, সোমবার সিনেট ভবনে রাজশাহী বিশ্ববিদ্যালয়, রাজশাহী প্রকৌশল ও প্রযুক্তি বিশ্ববিদ্যালয় (রুয়েট), বরেন্দ্র বিশ্ববিদ্যালয়সহ ১৩টি সরকারি-বেসরকারি বিশ্ববিদ্যালয়ের শিক্ষক-শিক্ষার্থীদের নিয়ে গণভোটবিষয়ক মতবিনিময় সভার আয়োজন করা হয়। সভায় বক্তব্য দেন রাজশাহী বিশ্ববিদ্যালয়ের কম্পিউটার সায়েন্স অ্যান্ড ইঞ্জিনিয়ারিং বিভাগের শিক্ষক ও বরেন্দ্র বিশ্ববিদ্যালয়ের উপাচার্য অধ্যাপক খাদেমুল ইসলাম মোল্ল্যা।\n\nতার বক্তব্যের পরই অনুষ্ঠানে উপস্থিত হন রাকসুর জিএস সালাহউদ্দিন আম্মার। তিনি কিছু কাগজ হাতে মঞ্চের সামনে এসে সঞ্চালনাকারী রেজিস্ট্রার ইফতিখারুল আলমের কাছে বক্তব্য দেওয়ার জন্য এক মিনিট সময় চেয়ে অনুরোধ জানান। তবে সঞ্চালক তার অনুরোধ ফিরিয়ে দেন। এরপর অনুষ্ঠানের সভাপতি রাজশাহী বিশ্ববিদ্যালয়ের উপাচার্য সালেহ্ হাসান নকীবের কাছে অনুরোধ করেন আম্মার। উপাচার্য তাকে কথা বলতে সম্মতি দেন। এ সময় আম্মার তার বক্তব্যে বলেন, ‘এখানে এমনও মানুষ বসে আছে, যারা জুলাইয়ে নীরব ছিল। এখানে এমনও মানুষ বসে আছে, যারা আমাদের বিরুদ্ধে বিভিন্ন ন্যারেটিভ উৎপাদন করেছে। এর মধ্যে পুন্ড্র ও বরেন্দ্র বিশ্ববিদ্যালয়ের ভিসি আছে।’\n\nতিনি তার হাতে থাকা কাগজ থেকে জুলাই গণঅভ্যুত্থানে বিরোধিতাকারী কয়েকজন শিক্ষকের নাম প্রকাশ করতে চান। তখন সঞ্চালক মঞ্চ থেকে তাকে নিষেধ করেন। আম্মার না থেমে সাবেক উপাচার্য গোলাম সাব্বির সাত্তারসহ কয়েকজন শিক্ষকের নাম ঘোষণা করতে থাকেন। একপর্যায়ে সঞ্চালক চেয়ার থেকে উঠে এসে আম্মারকে থামার জন্য অনুরোধ করে বলেন, ‘আম্মার, অনুষ্ঠানের সৌন্দর্য নষ্ট হচ্ছে।’\n\nআম্মার উত্তরে বলেন, ‘অনুষ্ঠানের সৌন্দর্য তো তখনই নষ্ট হয়েছে, যখন ফ্যাসিস্টগুলাকে সামনে বসাইয়া গণভোটের আলোচনা করা হচ্ছে। এখানে ১৬১ জন শিক্ষকের নাম আছে। এটা আমাকে বলতে দিতে হবে। না হলে জুলাইয়ে আহত ও শহীদ পরিবারের সবাইকে নিয়ে বের হয়ে যাইতে হবে।’ পরে রাবি উপাচার্য অধ্যাপক সালেহ্ হাসান নকীব চেয়ার ছেড়ে এসে আম্মারকে থামান এবং অনুষ্ঠান শেষে তার কাগজপত্র জমা দেওয়ার জন্য বলেন। উপাচার্যের আশ্বাসে অনুষ্ঠান শেষে সংবাদ সম্মেলনের মাধ্যমে নাম প্রকাশের ঘোষণা দিয়ে সেখান থেকে চলে যান আম্মার।\n\n১৬১ শিক্ষকের শাস্তির দাবিতে আম্মারের কর্মসূচি\n\nমতবিনিময় সভা শেষে সেখানে আবারও উপস্থিত হন আম্মার। ওই মঞ্চেই তিনি সংবাদ সম্মেলন করেন। সেখানে ১৬১ শিক্ষকের তালিকা প্রকাশ করেন। তালিকায় নাম থাকা শিক্ষকদের বিরুদ্ধে জুলাই আন্দোলনে অর্থায়ন, বয়ান তৈরি, শিক্ষার্থীদের বিরুদ্ধে অবস্থান ও ছাত্রদের ওপর পুলিশের হামলার মদত দেওয়াসহ বিভিন্ন অভিযোগ তোলেন। এ ছাড়া আগামী ৫ ফেব্রুয়ারি বিশ্ববিদ্যালয়ের একাডেমিক কাউন্সিলের সভায় ওই শিক্ষকদের বিরুদ্ধে ব্যবস্থা নেওয়ার দাবিতে সভার বাইরে অবস্থান করবেন বলে কর্মসূচির ঘোষণা দেন।\n\nআম্মারের তালিকায় থাকা শিক্ষকদের মধ্যে রয়েছেন বিশ্ববিদ্যালয়ের সাবেক উপাচার্য অধ্যাপক গোলাম সাব্বির সাত্তার, সহ-উপাচার্য অধ্যাপক সুলতান-উল ইসলাম ও অধ্যাপক হুমায়ুন কবীর, কোষাধ্যক্ষ অধ্যাপক অবায়দুর রহমান প্রামাণিক, প্রক্টর অধ্যাপক আসাবুল হক, ছাত্র উপদেষ্টা অধ্যাপক জাহাঙ্গীর আলম, আইসিটি সেন্টারের সাবেক পরিচালক অধ্যাপক খাদেমুল ইসলাম মোল্ল্যা, শিক্ষক সমিতির বর্তমান সভাপতি অধ্যাপক হাবিবুর রহমান, সাধারণ সম্পাদক অধ্যাপক ওমর ফারুক সরকার প্রমুখ।\n\nকর্মসূচি ঘোষণা শেষে সালাহউদ্দিন আম্মার বলেন, ‘আগামী ৫ ফেব্রুয়ারি বিশ্ববিদ্যালয়ের একাডেমিক কাউন্সিলের একটি সভা রয়েছে। ওই সভায় এই ১৬১ জন শিক্ষকের বিচারের কোনও সিদ্ধান্ত না এলে আমরা সভা শেষ হতে দেবো না। সব শিক্ষার্থীর প্রতি আমার আহ্বান থাকবে, আপনারা আমার সঙ্গে সংহতি জানাবেন। শিক্ষার্থীরা না থাকলেও আমার একা দাঁড়িয়ে থাকতে হলেও আমি অবস্থান করবো।’",
    "date": "2026-02-03T00:35:54+06:00",
    "language": "bn",
    "source": "bangla_tribune",
    "category": "country",
    "tokens": 523,
    "named_entities": [],
    "tags": [],
    "crawled_at": "2026-02-02T19:45:50.499845"
  },
  {
    "url": "https://www.banglatribune.com/country/dhaka/932331/%E0%A6%9C%E0%A6%BE%E0%A6%AE%E0%A6%BE%E0%A6%AF%E0%A6%BC%E0%A6%BE%E0%A6%A4-%E0%A6%95%E0%A6%B0%E0%A7%8D%E0%A6%AE%E0%A7%80%E0%A6%B0-%E0%A6%AC%E0%A6%BE%E0%A6%A1%E0%A6%BC%E0%A6%BF%E0%A6%A4%E0%A7%87-%E0%A6%AC%E0%A6%BF%E0%A6%8F%E0%A6%A8%E0%A6%AA%E0%A6%BF-%E0%A6%A8%E0%A7%87%E0%A6%A4%E0%A6%BE%E0%A6%95%E0%A6%B0%E0%A7%8D%E0%A6%AE%E0%A7%80%E0%A6%B0-%E0%A6%B9%E0%A6%BE%E0%A6%AE%E0%A6%B2%E0%A6%BE%E0%A6%B0",
    "title": "জামায়াত কর্মীর বাড়িতে বিএনপি নেতাকর্মীর হামলার অভিযোগ, আহত ৬",
    "body": "নারায়ণগঞ্জের আড়াইহাজারে এক জামায়াত কর্মীর বাড়িতে হামলা চালিয়ে আসবাবপত্র ভাঙচুর ও হাতবোমার বিস্ফোরণ ঘটানো হয়েছে। এ ঘটনায় অন্তত ছয় জন আহত হন।\n\nসোমবার (২ ফেব্রুয়ারি) দুপুরে উপজেলার উচিতপুরা ইউনিয়নের বড়াইপাড়া এলাকায় এ ঘটনা ঘটে। আহতরা হলেন- জামায়াত কর্মী মো. কবির হোসেন, মো. তাজুল ইসলাম, মো. নাজমুল ইসলাম, মুসা মিয়া, সানাউল্লাহ ও মো. ফারুক হোসেন।\n\nনারায়ণগঞ্জ-২ আসনে জামায়াতের প্রার্থী ইলিয়াস মোল্লার প্রধান নির্বাচনি এজেন্ট আজিজুল হক বলেন, ‘সকালে উচিতপুরা ইউনিয়ন বিএনপির সভাপতি আনোয়ার হোসেন জামায়াত কর্মী কবির হোসেনের বাড়িতে গিয়ে জামায়াত ছেড়ে বিএনপিতে যোগ দিতে বলেন এবং ‘ধানের শীষের’ পক্ষে কাজ করার প্রস্তাব দেন। প্রস্তাবে তিনি রাজি না হওয়ায় দুপুরে আনোয়ার হোসেনের নেতৃত্বে ৫০-৬০ জনের একদল নেতাকর্মী দেশীয় অস্ত্রশস্ত্র নিয়ে তার বাড়িতে হামলা চালান। এ সময় তারা বাড়িতে ভাঙচুর ও অগ্নিসংযোগের পাশাপাশি কয়েকটি হাতবোমার বিস্ফোরণ ঘটিয়ে এলাকায় ত্রাস সৃষ্টি করেন। এ ঘটনায় আমাদের ছয় কর্মী আহত হন। হামলার বিষয়ে পুলিশ প্রশাসনসহ নির্বাচল সংশ্লিষ্ট কর্মকর্তাদের জানানো হয়েছে।’\n\nএ বিষয়ে জানতে অভিযুক্ত উচিতপুরা ইউনিয়ন বিএনপির সভাপতি আনোয়ার হোসেনের মোবাইল নম্বরে একাধিকবার কল দিলেও রিসিভ করেননি।\n\nউপজেলা বিএনপির সভাপতি ইউসুফ আলী ভূঁইয়া বলেন, ‘এ বিষয়ে আমি কিছুই জানি না। তবে খোঁজ নিয়ে পরে জানাতে পারবো।’\n\nআড়াইহাজার থানার ভারপ্রাপ্ত কর্মকর্তা (ওসি) মো. আলাউদ্দিন বলেন, ‘খবর পেয়ে ঘটনাস্থলে পুলিশ পাঠানো হয়েছে। তবে কেউ লিখিত অভিযোগ দেননি। তবু বিষয়টি তদন্ত করে দেখে আইনি ব্যবস্থা নেওয়া হবে।’\n\nআড়াইহাজার উপজেলা নির্বাহী কর্মকর্তা (ইউএনও) ও সহকারী রিটার্নিং কর্মকর্তা আসাদুর রহমান বলেন, ‘এ ঘটনায় মৌখিকভাবে অভিযোগ পেয়েছি। পুলিশ ও বিজিবির টিমকে ঘটনাস্থলে পাঠানো হয়েছে। অভিযুক্তদের বিরুদ্ধে আইনি ব্যবস্থা গ্রহণ করা হবে।’",
    "date": "2026-02-03T00:08:56+06:00",
    "language": "bn",
    "source": "bangla_tribune",
    "category": "country",
    "tokens": 240,
    "named_entities": [],
    "tags": [],
    "crawled_at": "2026-02-02T19:45:53.551192"
  },
  {
    "url": "https://www.banglatribune.com/country/rajshahi/932327/%E0%A6%AC%E0%A6%BF%E0%A6%8F%E0%A6%A8%E0%A6%AA%E0%A6%BF%E0%A6%B0-%E0%A6%B6%E0%A6%BE%E0%A6%B9%E0%A7%87-%E0%A6%86%E0%A6%B2%E0%A6%AE%E0%A7%87%E0%A6%B0-%E0%A6%AA%E0%A7%8D%E0%A6%B0%E0%A6%BE%E0%A6%B0%E0%A7%8D%E0%A6%A5%E0%A6%BF%E0%A6%A4%E0%A6%BE-%E0%A6%AC%E0%A6%BE%E0%A6%A4%E0%A6%BF%E0%A6%B2%E0%A7%87%E0%A6%B0-%E0%A6%86%E0%A6%AC%E0%A7%87%E0%A6%A6%E0%A6%A8",
    "title": "বিএনপির শাহে আলমের প্রার্থিতা বাতিলের আবেদন জামায়াতের",
    "body": "বগুড়া-২ (শিবগঞ্জ) আসনে বিএনপির প্রার্থী মীর শাহে আলমের প্রার্থিতা বাতিলের দাবিতে বগুড়ার জেলা প্রশাসক ও রিটার্নিং কর্মকর্তা তৌফিকুর রহমানের কাছে লিখিত আবেদন করা হয়েছে। নির্বাচনি হলফনামায় তথ্য গোপন ও সরকারি দায়িত্বে বহাল থেকে নির্বাচনে অংশগ্রহণের অভিযোগে সোমবার (২ ফেব্রুয়ারি) এ আবেদন করেছেন একই আসনে ১১ দলীয় নির্বাচনি ঐক্যের প্রার্থী জামায়াত নেতা আবুল আজাদ মোহাম্মদ শাহাদুজ্জামান।\n\nবগুড়া শহর জামায়াতের নায়েবে আমির আবু নছর মোহাম্মদ আলমগীর হুসাইন বলেন, ‘সোমবার দুপুরে লিখিতভাবে এ আবেদন করেছি আমরা।’\n\nআবেদনে উল্লেখ করা হয়, বগুড়া-২ আসনে বিএনপির প্রার্থী মীর শাহে আলম হলফনামায় তথ্য গোপন করে প্রার্থী হয়েছেন। তথ্য গোপনের বিষয়টি আমলে না নিয়ে তার মনোনয়নপত্র বৈধ ঘোষণা করা হয়েছে। মীর শাহে আলম বাংলাদেশ ক্ষুদ্র ও কুটির শিল্প করপোরেশনের (বিসিক) পরিচালক পদে এখনও নিয়োজিত আছেন। বিসিকের পরিচালক পদ থেকে পদত্যাগ না করে মনোনয়নপত্রে মিথ্যা ঘোষণা দিয়েছেন। এ বিষয়ে শিল্প সচিব, বিসিক চেয়ারম্যান ও বিসিকের পরিচালক জানিয়েছেন, মীর শাহে আলমের পদত্যাগের বিষয়ে তারা অবগত নন। পদত্যাগের চিঠি তাদের হাতে যায়নি এবং নজরে পড়েনি। তিনি বিসিকের পরিচালক পদ হতে পদত্যাগ যে করেননি তার বড় প্রমাণ হলো গত ২৬ জানুয়ারি বিকাল ৩টায় অনুষ্ঠিত বিসিক পরিচালনা পর্ষদের ৮৩৪তম সভার নোটিশের ৫ নম্বর ক্রমিকে মীর শাহে আলমকে সরকার কর্তৃক মনোনীত শিল্প ও বাণিজ্য বিষয়ে অভিজ্ঞতাসম্পন্ন পর্ষদ সদস্য উল্লেখ করা হয়েছে।\n\nআবেদনে আরও উল্লেখ করা হয়, সুস্পষ্টভাবে তথ্য গোপন করার পরও মীর শাহে আলমের মনোনয়নপত্রের বৈধতার বিষয়টি প্রশ্নবিদ্ধ এবং নির্বাচন কমিশনের আইন অনুযায়ী তার মনোনয়নপত্র বাতিলযোগ্য। আইন মেনে সুষ্ঠু নির্বাচনের স্বার্থে মীর শাহে আলমের প্রার্থিতা বাতিল করে আইনি ব্যবস্থা নিতে আবেদনে উল্লেখ করা হয়।\n\nএ প্রসঙ্গে বিসিকের বগুড়া জেলা কার্যালয়ের ডিজিএম একেএম মাহফুজুর রহমান বাংলা ট্রিবিউনকে বলেন, ‘বিসিকের পরিচালক পদ থেকে মীর শাহে আলম পদত্যাগ করেছেন কিনা সে ব্যাপারে আমার কিছু জানা নেই। কারণ তিনি পদত্যাগ করলে বিসিকের চেয়ারম্যানের কাছে করার কথা।’\n\nবগুড়ার জেলা প্রশাসক ও রিটার্নিং কর্মকর্তা তৌফিকুর রহমান বলেন, ‘বগুড়া-২ আসনে বিএনপির প্রার্থীর বিরুদ্ধে একটা অভিযোগ দেওয়ার কথা শুনেছি। এ ব্যাপারে তদন্ত করে সত্যতা পেলে নির্বাচনি বিধি অনুযায়ী ব্যবস্থা গ্রহণ করা হবে।’\n\nএ বিষয়ে জানতে চাইলে বিএনপির প্রার্থী মীর শাহে আলম বাংলা ট্রিবিউনকে বলেন, ‘বিসিকের পরিচালক কোনও লাভজনক পদ নয়। ব্যবসায়ী হিসেবে আমি বিসিকের পরিচালক। সে কারণে পদত্যাগ করিনি। এ নিয়ে মনোনয়নপত্রে কোনও তথ্য গোপনও করিনি।’",
    "date": "2026-02-02T22:44:52+06:00",
    "language": "bn",
    "source": "bangla_tribune",
    "category": "country",
    "tokens": 344,
    "named_entities": [],
    "tags": [],
    "crawled_at": "2026-02-02T19:45:56.425650"
  },
  {
    "url": "https://www.banglatribune.com/country/932326/%E0%A6%B6%E0%A7%87%E0%A6%B0%E0%A6%AA%E0%A7%81%E0%A6%B0%E0%A7%87-%E0%A6%9C%E0%A6%BE%E0%A6%AE%E0%A6%BE%E0%A7%9F%E0%A6%BE%E0%A6%A4-%E0%A6%A8%E0%A7%87%E0%A6%A4%E0%A6%BE-%E0%A6%B9%E0%A6%A4%E0%A7%8D%E0%A6%AF%E0%A6%BE-%E0%A6%AE%E0%A6%BE%E0%A6%AE%E0%A6%B2%E0%A6%BE%E0%A7%9F-%E0%A7%AA%E0%A7%A6-%E0%A6%86%E0%A6%B8%E0%A6%BE%E0%A6%AE%E0%A6%BF%E0%A6%B0-%E0%A6%86%E0%A6%97%E0%A6%BE%E0%A6%AE",
    "title": "শেরপুরে জামায়াত নেতা হত্যা: ৪০ আসামির আগাম জামিন",
    "body": "শেরপুরের ঝিনাইগাতী উপজেলায় সংঘর্ষে জামায়াতের নেতা রেজাউল করিমের মৃত্যুর ঘটনায় করা মামলায় প্রধান আসামি শেরপুর-৩ আসনে বিএনপির প্রার্থী মাহমুদুল হক রুবেলসহ ৪০ জনকে আগাম জামিন দিয়েছেন হাইকোর্ট।\n\nসোমবার (২ ফেব্রুয়ারি) দুপুরে বিচারপতি কামরুল হোসেন মোল্লা ও বিচারপতি ফয়সাল হাসান আরিফের সমন্বয়ে গঠিত হাইকোর্ট বেঞ্চ ওই আদেশ দেন। আদালত আসামিদের পুলিশ প্রতিবেদন দাখিল পর্যন্ত অথবা আগামী ছয় সপ্তাহের জন্য এই জামিন মঞ্জুর করেছেন।\n\nআদালতে আসামিদের পক্ষে শুনানি করেন জ্যেষ্ঠ আইনজীবী ব্যারিস্টার রুহুল কুদ্দুস কাজল। এর আগে রবিবার এই মামলায় আগাম জামিন চেয়ে হাইকোর্টে আবেদন করেছিলেন মাহমুদুল হক রুবেলসহ ৪০ জন আসামি।\n\nসোমবার জামিনের বিষয়টি নিশ্চিত করেছেন শ্রীবরদী উপজেলা বিএনপির যুগ্ম আহ্বায়ক অ্যাডভোকেট মো. রেজুয়ানউল্লাহ।\n\nরেজাউল করিম শ্রীবরদী উপজেলা জামায়াতের সেক্রেটারি ছিলেন।\n\nশুক্রবার রাতে তার স্ত্রী মার্জিয়া বেগম ঝিনাইগাতী থানায় হত্যা মামলা করেন। এতে ২৩১ জনের নাম উল্লেখ করা হয়েছে। এ ছাড়া অজ্ঞাত আরও ৪০০ থেকে ৫০০ জনকে আসামি করা হয়েছে।\n\nবুধবার (২৮ জানুয়ারি) বিকালে ঝিনাইগাতী মিনি স্টেডিয়ামে শেরপুর-৩ (শ্রীবরদী-ঝিনাইগাতী) আসনের প্রার্থীদের ইশতেহার পাঠ অনুষ্ঠানে সামনের সারিতে চেয়ারে বসাকে কেন্দ্র করে বিএনপি ও জামায়াত নেতা-কর্মীদের মধ্যে প্রথম দফায় সংঘর্ষ হয়। পরে পরিস্থিতি শান্ত হলে সন্ধ্যার আগে জামায়াত প্রার্থী নুরুজ্জামান বাদল নিজের নেতা-কর্মীদের নিয়ে শহরের দিকে এগোতে চাইলে প্রশাসনের বাধার মুখে পড়েন। এ সময় বিএনপির নেতা-কর্মীদের সঙ্গে দ্বিতীয় দফায় সংঘর্ষ শুরু হয়। এতে গুরুতর আহত হন রেজাউল করিম। পরে ময়মনসিংহে নেওয়ার পথে ওই রাতেই তার মৃত্যু হয়।",
    "date": "2026-02-02T22:38:24+06:00",
    "language": "bn",
    "source": "bangla_tribune",
    "category": "country",
    "tokens": 214,
    "named_entities": [],
    "tags": [],
    "crawled_at": "2026-02-02T19:45:59.543776"
  },
  {
    "url": "https://www.banglatribune.com/country/chitagong/932321/%E0%A6%9A%E0%A6%9F%E0%A7%8D%E0%A6%9F%E0%A6%97%E0%A7%8D%E0%A6%B0%E0%A6%BE%E0%A6%AE%E0%A7%87-%E0%A6%86%E0%A6%87%E0%A6%A8%E0%A6%9C%E0%A7%80%E0%A6%AC%E0%A7%80-%E0%A6%86%E0%A6%B2%E0%A6%BF%E0%A6%AB-%E0%A6%B9%E0%A6%A4%E0%A7%8D%E0%A6%AF%E0%A6%BE-%E0%A6%AE%E0%A6%BE%E0%A6%AE%E0%A6%B2%E0%A6%BE%E0%A6%B0-%E0%A6%B8%E0%A6%BE%E0%A6%95%E0%A7%8D%E0%A6%B7%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%B9%E0%A6%A3",
    "title": "চট্টগ্রামে আইনজীবী আলিফ হত্যা মামলার সাক্ষ্যগ্রহণ শুরু",
    "body": "চট্টগ্রাম আদালত এলাকায় আইনজীবী সাইফুল ইসলাম আলিফকে কুপিয়ে ও পিটিয়ে হত্যার ঘটনায় করা মামলার সাক্ষ্যগ্রহণ শুরু হয়েছে। সোমবার (২ ফেব্রুয়ারি) চট্টগ্রাম বিভাগীয় দ্রুত বিচার ট্রাইব্যুনালের বিচারক জেলা ও দায়রা জজ জাহিদুল হকের আদালতে সাক্ষ্যগ্রহণ শুরু হয়। আজ প্রথম দিনে মামলার বাদী নিহত সাইফুলের বাবা জামাল উদ্দিন সাক্ষ্য দেন।\n\nসাক্ষ্যগ্রহণ উপলক্ষে কারাগারে থাকা অন্যতম আসামি চন্দন কুমার ধর ওরফে চিন্ময় কৃষ্ণ দাস ব্যতীত বাকি ২২ আসামিকে কঠোর নিরাপত্তায় আদালতে হাজির করা হয়। নিরাপত্তার স্বার্থে চিন্ময় কৃষ্ণ দাসকে জেলহাজত থেকে অডিও-ভিজ্যুয়াল (ভার্চুয়াল) ব্যবস্থায় আদালতে উপস্থিত করা হয়। এজলাসে স্থাপিত এলইডি মনিটর ও অডিও সিস্টেমের মাধ্যমে তার উপস্থিতি নিশ্চিত করা হয়।\n\nতবে সাক্ষ্য দান শেষে চিন্ময় কৃষ্ণ দাসের আইনজীবী তাকে জেরা করার জন্য আদালতের কাছে সময়ের আবেদন জানান। আদালত সেই আবেদন মঞ্জুর করে পরবর্তী দিন ধার্য করেন।\n\nএর আগে গত ১৯ জানুয়ারি দ্রুত বিচার ট্রাইব্যুনালের বিচারক জেলা ও দায়রা জজ জাহিদুল হক শুনানি শেষে চিন্ময় কৃষ্ণ দাসসহ ৩৯ আসামির বিরুদ্ধে অভিযোগ গঠনের আদেশ দেন।\n\nবাদীপক্ষের আইনজীবী মো. রায়হানুল ওয়াজেদ চৌধুরী বাংলা ট্রিবিউনকে বলেন, ‘দেশের মানুষ এই নৃশংস হত্যাকাণ্ডের দ্রুত বিচার দেখার অপেক্ষায় আছে। আজ বাদীর সাক্ষ্যগ্রহণের মাধ্যমে বিচার প্রক্রিয়া গতি পেয়েছে। তবে আসামিপক্ষ সময়ের আবেদন করে বিচার প্রক্রিয়া দীর্ঘায়িত করার চেষ্টা করছে, যা দুঃখজনক। আমরা দ্রুত সময়ে ন্যায়বিচার প্রত্যাশা করছি।’\n\nআদালত সূত্র জানিয়েছে, মামলার এজাহার, চার্জশিট, ঘটনার সিসিটিভি ফুটেজ, প্রত্যক্ষদর্শী সাক্ষীদের জবানবন্দি, জব্দ করা আলামত (ধারালো অস্ত্র, লাঠি, রড প্রভৃতি), সুরতহাল রিপোর্ট, ময়নাতদন্ত রিপোর্ট, ফরেনসিক রিপোর্ট এবং আসামিদের ফৌজদারি কার্যবিধির ১৬৪ ধারায় প্রদত্ত স্বীকারোক্তিমূলক জবানবন্দি—এসব উপাদানসহ বিচার বিশ্লেষণ করে আনুষ্ঠানিকভাবে আসামিদের বিরুদ্ধে চার্জ গঠন করা হয়।\n\nচার্জশিটে আসামিদের মধ্যে রয়েছেন- চন্দন দাশ মেথর, রিপন দাশ, রাজীব ভট্টাচার্য্য, শুভ কান্তি দাশ, আমান দাশ, বুঞ্জা, রনব, বিধান, বিকাশ, রমিত প্রকাশ দাস, রুমিত দাস, নয়ন দাশ, ওমকার দাশ, বিশাল, লালা দাশ, সামীর, সোহেল দাশ, শিব কুমার, বিগলাল, পরাশ, গণেশ, ওম দাস, পপি, অজয়, দেবী চরণ, দেব, জয়, লালা মেথর, দুর্লভ দাস, সুমিত দাশ, সনু দাস, সকু দাস, ভাজন, আশিক, শাহিত, শিবা দাস ও দ্বীপ দাস। এ মামলায় চিন্ময় কৃষ্ণ দাসসহ ২৩ আসামি কারাগারে থাকলেও এখনও ১৬ আসামি পলাতক।\n\n২০২৪ সালের ২৫ নভেম্বর সম্মিলিত সনাতনী জাগরণ জোটের মুখপাত্র ও ইসকনের বহিষ্কৃত নেতা চিন্ময় দাসকে রাষ্ট্রদ্রোহের অভিযোগে ঢাকা বিমানবন্দর এলাকা থেকে গ্রেফতার করে। পরদিন ২৬ নভেম্বর তাকে চট্টগ্রাম আদালতে হাজির করা হয়, আদালত জামিন মঞ্জুর না করে কারাগারে পাঠানোর নির্দেশ দেন। সে সময় চিন্ময় দাসের অনুসারীরা তার মুক্তির দাবিতে আদালত প্রাঙ্গণে বিক্ষোভ শুরু করেন এবং তাকে কারাগারে নেওয়ার পথে বাধা দেন।\n\nবিক্ষোভকারীরা আদালত চত্বরে বেশ কয়েকটি গাড়ি ও মোটরসাইকেল ভাঙচুর এবং কোর্ট বিল্ডিং কমপ্লেক্সের নিচতলায় অবস্থিত একটি চেম্বার ভাঙচুর করেন। একপর্যায়ে আদালতের বিপরীত পাশে রঙ্গম কনভেনশন সেন্টার এলাকায় অবস্থানরত আইনজীবী সাইফুল ইসলাম আলিফকে ধারালো অস্ত্র দিয়ে কুপিয়ে নৃশংসভাবে হত্যা করা হয়।\n\nএ ঘটনায় আলিফের বাবা জামাল উদ্দিন বাদী হয়ে নগরীর কোতোয়ালি থানায় ৩১ জনের নাম উল্লেখসহ অজ্ঞাত আরও ১০-১৫ জনকে আসামি করে হত্যা মামলা করেন। ২০২৫ সালের ১ জুন মামলার তৎকালীন তদন্ত কর্মকর্তা কোতোয়ালি জোনের সহকারী পুলিশ কমিশনার মাহফুজুর রহমান ৩৯ জনের বিরুদ্ধে আদালতে চার্জশিট দেন।\n\nগত ২৫ আগস্ট চট্টগ্রাম মেট্রোপলিটন ম্যাজিস্ট্রেট এস এম আলাউদ্দিন মাহমুদের আদালত চার্জশিটের গ্রহণযোগ্যতা শুনানি শেষে ৩৯ আসামির বিরুদ্ধে চার্জশিট গ্রহণ করেন।",
    "date": "2026-02-02T22:06:42+06:00",
    "language": "bn",
    "source": "bangla_tribune",
    "category": "country",
    "tokens": 489,
    "named_entities": [],
    "tags": [],
    "crawled_at": "2026-02-02T19:46:02.532734"
  },
  {
    "url": "https://www.banglatribune.com/country/932313/%E0%A6%9C%E0%A6%BE%E0%A6%AE%E0%A6%BE%E0%A7%9F%E0%A6%BE%E0%A6%A4-%E0%A6%86%E0%A6%AE%E0%A6%BF%E0%A6%B0%E0%A7%87%E0%A6%B0-%E0%A6%AE%E0%A6%A8%E0%A7%8D%E0%A6%A4%E0%A6%AC%E0%A7%8D%E0%A6%AF%E0%A7%87%E0%A6%B0-%E0%A6%AA%E0%A7%8D%E0%A6%B0%E0%A6%A4%E0%A6%BF%E0%A6%AC%E0%A6%BE%E0%A6%A6%E0%A7%87-%E0%A6%9A%E0%A6%9F%E0%A7%8D%E0%A6%9F%E0%A6%97%E0%A7%8D%E0%A6%B0%E0%A6%BE%E0%A6%AE%E0%A7%87-%E0%A6%A8%E0%A6%BE%E0%A6%B0%E0%A7%80",
    "title": "জামায়াত আমিরের মন্তব্যের প্রতিবাদে চট্টগ্রামে নারী সমাজের বিক্ষোভ",
    "body": "জামায়াতে ইসলামীর আমির ডা. শফিকুর রহমানের এক্স অ্যাকাউন্টে একটি পোস্টে নারীদের নিয়ে আপত্তিকর মন্তব্যের প্রতিবাদে মানববন্ধন ও বিক্ষোভ মিছিল করেছে ‘চট্টগ্রামের সর্বস্তরের নারী সমাজ’। মিছিল থেকে জামায়াত আমিরকে ক্ষমা চাওয়ার আহ্বান জানানো হয়েছে।\n\nসোমবার (২ ফেব্রুয়ারি) বিকালে চট্টগ্রাম প্রেসক্লাবের সামনে এ মানববন্ধন ও মিছিল করা হয়। প্রেসক্লাবের সামনে থেকে মিছিল শুরু হয়ে জামাল খান মোড় প্রদক্ষিণ করে চেরাগি মোড়ের সামনে শেষ হয়। মানববন্ধনে অংশ নেওয়া নারী নেত্রীরা কর্মজীবী নারীদের নিয়ে করা ওই মন্তব্যকে ‘আপত্তিকর’ ও ‘নারীর মর্যাদাহানিকর’ বলে উল্লেখ করেন। তারা বলেন, কর্মজীবী নারীদের অবমাননাকর বক্তব্য কোনোভাবেই গ্রহণযোগ্য নয়।\n\nমহানগর মহিলা দলের সভাপতি মনোয়ারা বেগম মনির সভাপতিত্বে ও সাধারণ সম্পাদক জেলী চৌধুরীর পরিচালনায় মানববন্ধনে নারী নেত্রীরা সংহতি প্রকাশ করে বক্তব্য দেন।\n\nসভাপতির বক্তব্যে সাবেক কাউন্সিলর মনোয়ারা বেগম মনি বলেন, ‘জামায়াত আমিরের এই ধরনের মন্তব্য নারীদের অধিকারের প্রতি সরাসরি আঘাত এবং এটি মধ্যযুগীয় মানসিকতার প্রতিফলন। কর্মজীবী নারীদের অবমাননা করা কোনোভাবেই গ্রহণযোগ্য নয়। বাংলাদেশের নারীরা আজ অর্থনীতি, রাজনীতি এবং সমাজের সব ক্ষেত্রে অগ্রণী ভূমিকা পালন করছেন। এই মন্তব্য তাদের অবদানকে অস্বীকার করে। এই ঘটনা নারীদের প্রতি সমাজের দৃষ্টিভঙ্গি পরিবর্তনের প্রয়োজনীয়তা তুলে ধরেছে।’\n\nতিনি সব রাজনৈতিক দলকে নারী অধিকারের প্রতি সচেতন হওয়ার আহ্বান জানান এবং সোশ্যাল মিডিয়ায় এই ধরনের বিদ্বেষমূলক কনটেন্ট নিয়ন্ত্রণের দাবি তোলেন। তিনি আগামী নির্বাচনে ব্যালটের মাধ্যমে এর জবাব দেওয়ার আহ্বান জানান।\n\nজেলী চৌধুরী বলেন, ‘জামায়াত আমিরের এই বক্তব্য নারীদের ঘরে বন্দি রাখার ষড়যন্ত্র। আমরা দাবি করছি, তিনি যেন অবিলম্বে এই মন্তব্য প্রত্যাহার করে ক্ষমা চান। নারীদের লিডারশিপ অস্বীকার করা সংবিধানবিরোধী এবং লিঙ্গসমতার বিরুদ্ধে। এই ধরনের মন্তব্য শুধু জামায়াতের মধ্যযুগীয় দৃষ্টিভঙ্গি প্রকাশ করে না, বরং সমাজের অগ্রগতিকে বাধাগ্রস্ত করে। আমরা নারীদের অধিকার রক্ষায় আরও বৃহত্তর আন্দোলন গড়ে তুলবো।’",
    "date": "2026-02-02T21:15:46+06:00",
    "language": "bn",
    "source": "bangla_tribune",
    "category": "country",
    "tokens": 257,
    "named_entities": [],
    "tags": [],
    "crawled_at": "2026-02-02T19:46:05.630723"
  },
  {
    "url": "https://www.banglatribune.com/country/932307/%E0%A6%A6%E0%A7%8C%E0%A6%B2%E0%A6%A4%E0%A6%A6%E0%A6%BF%E0%A7%9F%E0%A6%BE-%E0%A6%98%E0%A6%BE%E0%A6%9F%E0%A7%87-%E0%A6%AB%E0%A7%87%E0%A6%B0%E0%A6%BF%E0%A6%A4%E0%A7%87-%E0%A6%86%E0%A6%97%E0%A7%81%E0%A6%A8",
    "title": "দৌলতদিয়া ঘাটে ফেরিতে আগুন",
    "body": "রাজবাড়ীর গোয়ালন্দ উপজেলার দৌলতদিয়া ফেরিঘাটে নোঙর করা শাহ্ মখদুম নামের একটি রো রো ফেরিতে অগ্নিকাণ্ডের ঘটেছে।\n\nসোমবার (২ ফেব্রুয়ারি) বিকাল আনুমানিক পৌনে ৪টার দিকে ৪ নম্বর ফেরিঘাটে ফেরিটির ইঞ্জিন অংশের সাইলেন্সারের পাইপ থেকে আগুনের সূত্রপাত হয়। ঘটনার সময় ফেরিতে যাত্রী ও বিভিন্ন যানবাহন অবস্থান করছিল।\n\nপ্রত্যক্ষদর্শীরা জানান, হঠাৎ করে ফেরির সাইলেন্সার পাইপের ভেতর থেকে আগুন বের হতে দেখা যায়। প্রথমে বিষয়টি তেমন গুরুতর মনে না হলেও আগুন দীর্ঘ সময় ধরে জ্বলতে থাকায় যাত্রীদের মধ্যে আতঙ্ক ছড়িয়ে পড়ে। নিরাপত্তার স্বার্থে দ্রুত ফেরিতে থাকা যানবাহনগুলো পন্টুনে নামিয়ে ফেলা হয়।\n\nখবর পেয়ে গোয়ালন্দ ফায়ার সার্ভিসের দুটি ইউনিট ঘটনাস্থলে পৌঁছে আগুন নিয়ন্ত্রণে আনে। ফায়ার সার্ভিসের টিম লিডার আব্দুল বাসেদ খান জানান, দ্রুত আগুন নেভানো সম্ভব হলেও তাৎক্ষণিকভাবে ক্ষয়ক্ষতির পরিমাণ নির্ধারণ করা যায়নি।\n\nএ বিষয়ে বিআইডব্লিউটিসি দৌলতদিয়া ঘাট শাখার সহকারী মহাব্যবস্থাপক মোহাম্মদ সালাহ উদ্দিন জানান, ফেরির একজস্ট পাইপে কার্বন বের হওয়ার সময় ধোঁয়া থেকে আগুনের সৃষ্টি হয়। দ্রুত ব্যবস্থা নেওয়ায় বড় ধরনের কোনও ক্ষয়ক্ষতি বা হতাহতের ঘটনা ঘটেনি।",
    "date": "2026-02-02T20:37:15+06:00",
    "language": "bn",
    "source": "bangla_tribune",
    "category": "country",
    "tokens": 153,
    "named_entities": [],
    "tags": [],
    "crawled_at": "2026-02-02T19:46:09.066672"
  },
  {
    "url": "https://www.banglatribune.com/country/932303/%E0%A6%AC%E0%A6%BE%E0%A6%82%E0%A6%B2%E0%A6%BE%E0%A6%A6%E0%A7%87%E0%A6%B6-%E0%A7%A7%E0%A7%A8-%E0%A6%AB%E0%A7%87%E0%A6%AC%E0%A7%8D%E0%A6%B0%E0%A7%81%E0%A7%9F%E0%A6%BE%E0%A6%B0%E0%A6%BF-%E0%A6%AA%E0%A6%A5-%E0%A6%96%E0%A7%81%E0%A6%81%E0%A6%9C%E0%A7%87-%E0%A6%AA%E0%A6%BE%E0%A6%AC%E0%A7%87-%E0%A6%9C%E0%A6%BE%E0%A6%AE%E0%A6%BE%E0%A7%9F%E0%A6%BE%E0%A6%A4-%E0%A6%86%E0%A6%AE%E0%A6%BF%E0%A6%B0",
    "title": "বাংলাদেশ ১২ ফেব্রুয়ারি পথ খুঁজে পাবে: জামায়াত আমির",
    "body": "বাংলাদেশ জামায়াতে ইসলামীর আমির ডা. শফিকুর রহমান বলেছেন, ‘আমরা বিশ্বাস করি বাংলাদেশ ইনশাআল্লাহ আগামী ১২ ফেব্রুয়ারি পথ খুঁজে পাবে। বাংলাদেশের মানুষ সিদ্ধান্ত নিতে ভুল করবেন না।’\n\nসোমবার (২ ফেব্রুয়ারি) দুপুরে চট্টগ্রামের লোহাগাড়া উপজেলার পদুয়া এসিএম উচ্চবিদ্যালয় মাঠে অনুষ্ঠিত নির্বাচনি জনসভায় তিনি এসব কথা বলেন।\n\nপ্রধান অতিথির বক্তব্যে জামায়াত আমির বলেন, ‘চব্বিশ না হলে ছাব্বিশ হতো না। যারা চব্বিশকে স্বীকার করে তাদের জন্যই ছাব্বিশ এসেছে। আর যারা চব্বিশকে স্বীকার করে না, তাদের জন্য ইনশাআল্লাহ লালকার্ড।’\n\nতিনি বলেন, ‘আমরা চাই দালালমুক্ত বাংলাদেশ, আমরা চাই চাঁদাবাজমুক্ত বাংলাদেশ। আমরা দুর্নীতিবাজমুক্ত বাংলাদেশ। আমরা চাই মামলাবাজমুক্ত বাংলাদেশ। আমরা চাই ব্যাংক ডাকাতমুক্ত বাংলাদেশ। আমরা চাই ঋণখেলাপিমুক্ত বাংলাদেশ। আমরা একটা মানবিক বাংলাদেশ চাই। তারা রায় অলরেডি দিয়ে দিয়েছে, ১২ তারিখ ইনশাআল্লাহ তা-ই হবে।’\n\nঅনেকের মাথা গরম হয়েছে উল্লেখ করে জামায়াত আমির বলেন, ‘এখন চৈত্র মাস নাকি বৈশাখ মাস? মাঘ মাস, তো ভাই মাঘ মাসে মাথা এত গরম হলে চৈত্র মাসে কী হবে? ভাই, একটু ঠান্ডা রাখো মাথা। যেদিকে যাও সেদিকে মাথা গরমের লক্ষণ ফুটে ওঠে। মানুষ যখন হতাশ হয়, মানুষ যখন নিজের ব্যর্থতার গ্লানি চোখের সামনে দেখতে পায়, তখন চোখের মধ্যে শর্ষে ফুল দেখে। তখন অনেক সময় নিজের স্ত্রীকেও মা বলে সম্বোধন করে ফেলে। আমরা বাংলাদেশে এখন তা-ই দেখতে পাচ্ছি।’\n\nযে যুবকরা বুক চিতিয়ে যুদ্ধ করে জীবন দিয়ে পঙ্গুত্ববরণ করেছে, ‘গুলিকে পরোয়া না করে, লড়াই করে বাংলাদেশকে হাতে ধরে রাস্তায় তুলে দিয়েছে, এই যুবকরাই আগামীর বাংলাদেশ গড়ে দেবে ইনশাআল্লাহ।\n\n‘আমরা যুবকদের হাতে, যুবতীদের হাতে বেকার ভাতা তুলে দিয়ে তাদের অপমান করবো না। আমরা তাদের শিক্ষা দিয়ে, প্রশিক্ষণ দিয়ে তাদের হাতে মর্যাদার কাজ তুলে দেবো। তখন তারাই গড়বে বাংলাদেশ। আর গর্ব করে বলবে, আমিই বাংলাদেশ। এটা আমার বাংলাদেশ। গর্বের সঙ্গে সেদিন যুবকরা পরিচয় দেবে।’\n\nডা. শফিকুর রহমান বলেন, ‘যেদিন ঢাকা বিশ্ববিদ্যালয়ে বোনদের গায়ে হাত তোলা হলো, সেদিন সারা বাংলাদেশে যেন আগুন জ্বলে উঠলো। পরদিন সারা দেশে ছয় জন বীর শহীদ হলো। রংপুরে আবু সাঈদ বুক পেতে দিয়ে বললো, “বুকের ভেতর দারুণ ঝড়, বুক পেতেছি গুলি কর”। বীরেরা কখনও পালায় না। বীরেরা হয় বিজয়ী হয়, নয়তো গুলি খেয়ে শাহাদাতবরণ করে।’\n\nজনসভায় ১১ দলীয় জোটের শরিক দল লিবারেল ডেমোক্রেটিক পার্টির (এলডিপি) সভাপতি অলি আহমদ, চট্টগ্রাম-১৫ (সাতকানিয়া-লোহাগাড়া) আসনের জামায়াতের প্রার্থী শাহজাহান চৌধুরীসহ দক্ষিণ চট্টগ্রামের বিভিন্ন আসনের প্রার্থী ও নেতারা বক্তব্য দেন।",
    "date": "2026-02-02T20:23:15+06:00",
    "language": "bn",
    "source": "bangla_tribune",
    "category": "country",
    "tokens": 349,
    "named_entities": [],
    "tags": [],
    "crawled_at": "2026-02-02T19:46:11.946153"
  },
  {
    "url": "https://www.banglatribune.com/country/chitagong/932295/%E0%A6%A4%E0%A7%8B%E0%A6%B0-%E0%A6%95%E0%A6%BE%E0%A6%B0%E0%A7%8D%E0%A6%A1-%E0%A6%A4%E0%A7%81%E0%A6%87-%E0%A6%A8%E0%A7%87-%E0%A6%9A%E0%A6%BE%E0%A6%81%E0%A6%A6%E0%A6%BE%E0%A6%AC%E0%A6%BE%E0%A6%9C%E0%A6%BF-%E0%A6%9B%E0%A7%87%E0%A7%9C%E0%A7%87-%E0%A6%A6%E0%A7%87-%E0%A6%B9%E0%A6%BE%E0%A6%A8%E0%A7%8D%E0%A6%A8%E0%A6%BE%E0%A6%A8-%E0%A6%AE%E0%A6%BE%E0%A6%B8%E0%A6%89%E0%A6%A6",
    "title": "তোর কার্ড তুই নে, চাঁদাবাজি ছেড়ে দে: হান্নান মাসউদ",
    "body": "নোয়াখালী-৬ (হাতিয়া) আসনে ১১ দলীয় জোটের প্রার্থী ও এনসিপির জ্যেষ্ঠ যুগ্ম মুখ্য সমন্বয়ক আবদুল হান্নান মাসউদ বলেছেন, ‘বাড়িতে বাড়িতে ফ্যামিলি কার্ড বিতরণের নামে একটি কাগজ ধরিয়ে দেওয়া ভাঁওতাবাজি ছাড়া কিছুই নয়। এমন ভাঁওতাবাজির সীমা থাকা উচিত।’\n\nসোমবার (০২ ফেব্রুয়ারি) দুপুরে উপজেলার তমরদ্দি ইউনিয়নের তালতলা বাজারে নির্বাচনি প্রচারণা শেষে পথসভায় এসব কথা বলেন তিনি। এ সময় হান্নান মাসউদ স্লোগান দেন, ‘তোর কার্ড তুই নে, হাতিয়াকে ছেড়ে দে এবং তোর কার্ড তুই নে, চাঁদাবাজি ছেড়ে দে।’\n\nহান্নান মাসউদ বলেন, ‘আমরা প্রচারণার জন্য লিফলেট দিচ্ছি, আর তারা কার্ড দিচ্ছে। আমরা হাতিয়াকে দিতে এসেছি, নিতে নয়। আমরা গুছিয়ে আনার কাজ করছি, বিশৃঙ্খলা করতে নয়। যারা বিশৃঙ্খলা করার চেষ্টা করছে, তাদের আমরা ঐক্যবদ্ধভাবে প্রতিহত করবো। আমাদের এই লড়াই হবে শান্তিপূর্ণ। ১২ তারিখ কোনও চাঁদাবাজ-সন্ত্রাসীর বিজয় হবে না।’\n\nপথসভায় উপস্থিত ছিলেন জামায়াতের কেন্দ্রীয় শূরা সদস্য মাহফুজুল হক, উপজেলা জামায়াত নেতা আবদুল কাদের, এনপিপির ওই ইউনিয়নের আহ্বায়ক মো. সোহেল প্রমুখ।",
    "date": "2026-02-02T19:55:00+06:00",
    "language": "bn",
    "source": "bangla_tribune",
    "category": "country",
    "tokens": 143,
    "named_entities": [],
    "tags": [],
    "crawled_at": "2026-02-02T19:46:15.113345"
  },
  {
    "url": "https://www.banglatribune.com/country/mymensing/932291/%E0%A6%95%E0%A7%87%E0%A6%89-%E0%A6%AD%E0%A7%8B%E0%A6%9F%E0%A6%95%E0%A7%87%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%A6%E0%A6%96%E0%A6%B2-%E0%A6%95%E0%A6%B0%E0%A6%A4%E0%A7%87-%E0%A6%9A%E0%A6%BE%E0%A6%87%E0%A6%B2%E0%A7%87-%E0%A6%9B%E0%A6%BE%E0%A7%9C-%E0%A6%A6%E0%A7%87%E0%A6%93%E0%A7%9F%E0%A6%BE-%E0%A6%B9%E0%A6%AC%E0%A7%87-%E0%A6%A8%E0%A6%BE",
    "title": "কেউ ভোটকেন্দ্র দখল করতে চাইলে ছাড় দেওয়া হবে না: স্বরাষ্ট্র উপদেষ্টা",
    "body": "স্বরাষ্ট্র উপদেষ্টা মেজর জেনারেল (অব.) মো. জাহাঙ্গীর আলম চৌধুরী বলেছেন, ‘সবার সহযোগিতায় এবারের নির্বাচন খুব শান্তিপূর্ণ হবে। তবে কেউ কেন্দ্র দখল করতে চাইলে কোনও ধরনের ছাড় দেওয়া হবে না। সিসিটিভি ফুটেজ দেখে আইনি ব্যবস্থা নেওয়া হবে।’\n\nসোমবার (২ ফেব্রুয়ারি) বিকালে জাতীয় সংসদ নির্বাচন ও গণভোট নিয়ে ময়মনসিংহে প্রশাসন ও আইনশৃঙ্খলা রক্ষাকারী বাহিনীর সঙ্গে মতবিনিময় সভা শেষে সাংবাদিকদের এসব কথা বলেন তিনি। ময়মনসিংহ সিটি করপোরেশনের শহীদ শাহাবুদ্দিন মিলনায়তনে সভা হয়।\n\nসাংবাদিকদের এক প্রশ্নের জবাবে স্বরাষ্ট্র উপদেষ্টা বলেন, ‘অবৈধ অস্ত্র শুধু একমাত্র ঝুঁকি নয়। এর বাইরে বিভিন্ন থানায় হামলার সময় লুট হওয়া কিছু বৈধ অস্ত্র এখনও উদ্ধার করা যায়নি। এসব অস্ত্র উদ্ধারে অভিযান অব্যাহত আছে। এটা নির্বাচনে প্রভাব ফেলবে না। নির্বাচনের ফল সঙ্গে সঙ্গে প্রার্থীর ফোনে ও অ্যাপে জানিয়ে দেওয়া হবে। কারচুপির কোনও সুযোগ নেই।’\n\nতিনি বলেন, ‘নির্বাচন ঘিরে আইনশৃঙ্খলা পরিস্থিতি নিয়ন্ত্রণে সর্বোচ্চ প্রস্তুতি নেওয়া হয়েছে। প্রতিটি কেন্দ্রে সিসিটিভি ক্যামেরা স্থাপন করা হচ্ছে। ভোটকেন্দ্র দখলের চেষ্টা হলে পরিচয় যাই হোক কাউকেই ছাড় দেওয়া হবে না।’\n\nশেরপুরের ঝিনাইগাতীতে জামায়াত নেতাকে হত্যার প্রসঙ্গে তিনি বলেন, ‘ঘটনায় যারা দায়ী, সবাইকে আইনের আওতায় আনা হবে। ঝিনাইগাতীর মতো ঘটনা যাতে আর না ঘটে, সেজন্য সরকার কঠোর অবস্থানে রয়েছে।’\n\nসভায় সেনাবাহিনী, আইনশৃঙ্খলা রক্ষাকারী বাহিনী, জেলা ও উপজেলা প্রশাসনসহ বিভিন্ন দফতরের ঊর্ধ্বতন কর্মকর্তারা উপস্থিত ছিলেন।",
    "date": "2026-02-02T19:35:00+06:00",
    "language": "bn",
    "source": "bangla_tribune",
    "category": "country",
    "tokens": 196,
    "named_entities": [],
    "tags": [],
    "crawled_at": "2026-02-02T19:46:18.265550"
  },
  {
    "url": "https://www.banglatribune.com/country/rajshahi/932286/%E0%A6%9C%E0%A7%81%E0%A6%B2%E0%A6%BE%E0%A6%87-%E0%A6%B8%E0%A6%A8%E0%A6%A6-%E0%A6%A4%E0%A6%B0%E0%A7%81%E0%A6%A3%E0%A6%A6%E0%A7%87%E0%A6%B0-%E0%A6%B0%E0%A6%95%E0%A7%8D%E0%A6%A4-%E0%A6%A6%E0%A6%BF%E0%A7%9F%E0%A7%87-%E0%A6%A4%E0%A7%88%E0%A6%B0%E0%A6%BF-%E2%80%98%E0%A6%B9%E0%A7%8D%E0%A6%AF%E0%A6%BE%E0%A6%81%E2%80%99-%E0%A6%AD%E0%A7%8B%E0%A6%9F",
    "title": "জুলাই সনদ তরুণদের রক্ত দিয়ে তৈরি, ‘হ্যাঁ’ ভোট দেশের ভবিষ্যৎ: আলী রীয়াজ",
    "body": "প্রধান উপদেষ্টার বিশেষ সহকারী অধ্যাপক আলী রীয়াজ বলেছেন, ‘জুলাই সনদে মানুষের মুক্তির কথা বলা হয়েছে। একটি জবাবদিহিমূলক গণতান্ত্রিক রাষ্ট্রের কথা বলা হয়েছে। দুর্নীতি দমন কমিশন, বিচার বিভাগ এবং সরকারি কর্ম কমিশন স্বাধীন করার কথা বলা হয়েছে। জুলাই সনদে এমন কিছু নেই, যা আপনি সাধারণ মানুষকে বোঝাতে পারবেন না।’\n\nসোমবার (০২ ফেব্রুয়ারি) সকালে রাজশাহী বিশ্ববিদ্যালয়ে গণভোট বিষয়ে জনসচেতনতামূলক প্রচারণা সংক্রান্ত মতবিনিময় সভায় প্রধান অতিথির বক্তৃতায় তিনি এসব কথা বলেন। বিশ্ববিদ্যালয় মঞ্জুরি কমিশন ও রাজশাহী বিশ্ববিদ্যালয় সভার আয়োজন করে।\n\nআলী রীয়াজ বলেন, ‘বাংলাদেশের মানুষ যে পরিবর্তন চায় তার সবচেয়ে বড় উদাহরণ হচ্ছে আপনারা। আপনারা যখন ডাক দিয়েছেন, দেশের মানুষ তখন রাস্তায় নেমে এসেছে কী কারণে? এসেছে, কারণ তারা পরিবর্তন চায়, আপনাদের ওপর তারা আস্থা রেখেছে। এক-তৃতীয়াংশ জনগোষ্ঠী ৩৭ বছরের নিচে। যে ১৩ কোটি ভোটার আছে তার মধ্যে পৌনে ৫ কোটি ভোটারই হচ্ছে ৩৭ বছরের নিচে। ভবিষ্যৎ বাংলাদেশ তাদের হাতেই গড়ে উঠবে। সেজন্য আমি তরুণদের বলছি, জুলাই জাতীয় সনদ শুধু একটা দলিল নয়, এটা তোমার এবং বাংলাদেশের ভবিষ্যৎ। কারণ এটা তরুণদের রক্ত দিয়ে তৈরি হয়েছে। ভবিষ্যতে তরুণরা যাতে জবাবদিহিমূলক গণতান্ত্রিক রাষ্ট্র ব্যবস্থায় জীবনযাপন করতে পারে, নাগরিকের অধিকার প্রতিষ্ঠিত হয়, সুরক্ষিত হয় সেজন্য গণভোটে হ্যাঁ হলো সেই লড়াইয়ের অংশ।’\n\nশহীদদের অবদানের কথা উল্লেখ করে তিনি বলেন, ‘আমরা যে বয়সেরই হই না কেন শহীদদের আত্মদানকে যদি আমরা যথার্থ মনে করি, যদি কোনও দায় অনুভব করি তবে দুই-পাঁচ জনকে আপনি গণভোটের কথা বলুন। গত ৫৫ বছরে বাংলাদেশে যে সুযোগ তৈরি হয়নি সে সুযোগ কাজে লাগানোর এখনই সময়।’\n\nজুলাইযোদ্ধাদের কাছে আমাদের কী কোনও দায় নেই এমন প্রশ্ন রেখে তিনি আরও বলেন, জুলাইয়ে যারা আহত হয়েছেন তারা অনেকেই স্বাভাবিক জীবনে ফিরে আসতে পারছেন না, হয়তো কখনও পারবেন না। যারা দেশের জন্য প্রাণ দিতে রাজি হয়েছিল তাদের জন্য আমাদের কোনও দায় থাকবে না, এটা হতে পারে না। আমরা কী অপেক্ষা করবো- সরকার কী বলবে? রাজনীতিবিদ কী বলবে? মঞ্জুরি কমিশন কী বলবে? এনজিও কী বলবে? তার জন্য। কাজেই বাংলাদেশের পরিবর্তন চাইলে সরকারি ঘোষণার ওপর নির্ভর না করে প্রত্যেককে নিজ নিজ এলাকায় গিয়ে গণভোটে হ্যাঁ’র প্রচারে অংশ নিতে অনুরোধ করছি আমি।’\n\n৩০টি রাজনৈতিক দলের সঙ্গে নয় মাস ধরে বহুবার আলোচনার পরও গণভোটের প্রয়োজন হচ্ছে কেন সে বিষয়ে ব্যাখ্যা করতে গিয়ে আলী রীয়াজ বলেন, ‘আমরা সকলে রাজনীতি করি না। সর্বোপরি সংবিধানের সাত অনুচ্ছেদে বলা হয়েছে প্রজাতন্ত্রের মালিক হচ্ছে জনগণ। তাদের সার্বভৌম অভিপ্রায়ের প্রকাশ ঘটেছে ২৪-এর গণঅভ্যুত্থানের মধ্য দিয়ে। আমরা আরেকবার সেই অভিপ্রায়ের প্রকাশ দেখতে চাই। যাতে ভবিষ্যতে এগুলো সুরক্ষা করা যায়। সেই সুরক্ষার জন্য, সেই প্রচেষ্টার জন্য আমাদের প্রত্যেকের ভূমিকা আছে।’\n\nতিনি বলেন, ‘সংসদ নির্বাচনের ব্যালট সাদা আর গণভোটের ব্যালট গোলাপি। গণভোটের মার্কা হচ্ছে টিক চিহ্ন। যারা শুধু মার্কা দিয়ে বুঝতে চায়, তাদের সেটাই বোঝান। এই সুযোগ হেলায় হারানো যাবে না, অনেক প্রাণ, অনেক আত্মদান এবং অনেক কিছুর বিনিময়ে আমরা এটি পেয়েছি।’\n\nরাজশাহী বিশ্ববিদ্যালয়ের উপাচার্য অধ্যাপক সালেহ্ হাসান নকীবের সভাপতিত্বে অনুষ্ঠানে বিশেষ অতিথি হিসেবে উপস্থিত ছিলেন বাংলাদেশ বিশ্ববিদ্যালয় মঞ্জুরি কমিশনের সদস্য অধ্যাপক ড. মো. আনোয়ার হোসেন। স্বাগত বক্তব্য রাখেন উপ-উপাচার্য ড. মোহাম্মদ মাঈন উদ্দীন। বিভিন্ন সরকারি-বেসরকারি বিশ্ববিদ্যালয়ে উপাচার্য, ছাত্রপ্রতিনিধি, আহত জুলাইযোদ্ধা এবং জুলাই শহীদ সাকিব আনজুমের বাবা মো. মাইনুল হক প্রমুখ সভায় বক্তৃতা করেন। অনুষ্ঠানে বিভিন্ন বিশ্ববিদ্যালয়ের শিক্ষক-শিক্ষার্থী, সরকারি ও বেসরকারি বিভিন্ন প্রতিষ্ঠানের কর্মকর্তা-কর্মচারী, সুধীজন এবং গণমাধ্যমকর্মীরা উপস্থিত ছিলেন।",
    "date": "2026-02-02T19:10:00+06:00",
    "language": "bn",
    "source": "bangla_tribune",
    "category": "country",
    "tokens": 497,
    "named_entities": [],
    "tags": [],
    "crawled_at": "2026-02-02T19:46:21.401805"
  },
  {
    "url": "https://www.banglatribune.com/country/932282/%E0%A6%B6%E0%A6%BE%E0%A6%A8%E0%A7%8D%E0%A6%A4%E0%A6%BF%E0%A6%AA%E0%A7%82%E0%A6%B0%E0%A7%8D%E0%A6%A3-%E0%A6%A8%E0%A6%BF%E0%A6%B0%E0%A7%8D%E0%A6%AC%E0%A6%BE%E0%A6%9A%E0%A6%A8%E0%A7%87%E0%A6%B0-%E0%A6%B2%E0%A6%95%E0%A7%8D%E0%A6%B7%E0%A7%8D%E0%A6%AF%E0%A7%87-%E0%A6%B8%E0%A6%AC-%E0%A6%AA%E0%A7%8D%E0%A6%B0%E0%A6%B8%E0%A7%8D%E0%A6%A4%E0%A7%81%E0%A6%A4%E0%A6%BF-%E0%A6%A8%E0%A7%87%E0%A6%93%E0%A7%9F%E0%A6%BE",
    "title": "শান্তিপূর্ণ নির্বাচনের লক্ষ্যে সব প্রস্তুতি নেওয়া হয়েছে: স্বরাষ্ট্র উপদেষ্টা",
    "body": "স্বরাষ্ট্র উপদেষ্টা লেফটেন্যান্ট জেনারেল (অব.) মো. জাহাঙ্গীর আলম চৌধুরী বলেছেন, ‘নির্বাচন যাতে শান্তিপূর্ণ হয় সে লক্ষ্যে সব প্রস্তুতি নেওয়া হয়েছে। নির্বাচনে শান্তিশৃঙ্খলা বজায় রাখতে সবাইকে ঐক্যবদ্ধভাবে কাজ করতে হবে। প্রত্যেকে নিজ নিজ দায়িত্ব পালন করলে নির্বাচন সুষ্ঠু হবে।’\n\nসোমবার বরিশাল শিল্পকলা একাডেমি মিলনায়তনে জাতীয় সংসদ নির্বাচন ও গণভোট সুষ্ঠুভাবে সম্পাদনের লক্ষ্যে আইনশৃঙ্খলা বিষয়ক মতবিনিময় সভা শেষে সাংবাদিকদের সঙ্গে আলাপকালে একথা বলেন তিনি।\n\nস্বরাষ্ট্র উপদেষ্টা বলেন, ‘নির্বাচনে প্রশাসন ও সরকারি বাহিনী সবাই নিরপেক্ষভাবে কাজ করবে, এতে কোনও সন্দেহ নেই। নির্বাচনে আইনশৃঙ্খলা পরিস্থিতি নিয়ন্ত্রণে রাখতে সারা দেশে এক লাখ সেনাবাহিনী, দেড় লাখ পুলিশ, ৫ হাজার নৌবাহিনী, ৩৭ হাজার বিজিবি, ১০ হাজার র‍্যাব, ৫ হাজার কোস্ট গার্ড ও ৬ লাখ আনসার সদস্য মোতায়েন করা হচ্ছে।’\n\nতিনি আরও বলেন, ‘উপকূলীয় এলাকায় কোস্টগার্ড এবং নৌবাহিনীর সংখ্যা আগের থেকে বাড়ানো হয়েছে। এবার নির্বাচনে বিএনসিসিও নিয়োগ করা হচ্ছে। পাশাপাশি বডি ক্যামেরা রাখা হয়েছে। অপরাধ করে কেউ পার পাবে না। সিসি ক্যামেরা এবং ড্রোন ব্যবহার করা হবে।’\n\nমতবিনিময় সভায় স্বরাষ্ট্র সচিব নাসিমুল গনি, বরিশাল বিভাগের ছয় জেলার সরকারি ঊর্ধ্বতন কর্মকর্তা, আইনশৃঙ্খলা রক্ষাকারী বাহিনীর কর্মকর্তারা উপস্থিত ছিলেন।",
    "date": "2026-02-02T18:48:28+06:00",
    "language": "bn",
    "source": "bangla_tribune",
    "category": "country",
    "tokens": 168,
    "named_entities": [],
    "tags": [],
    "crawled_at": "2026-02-02T19:46:24.422169"
  },
  {
    "url": "https://www.banglatribune.com/country/rangpur/932279/%E0%A7%A7%E0%A7%AD-%E0%A6%AC%E0%A6%9B%E0%A6%B0-%E0%A6%AA%E0%A6%B0-%E0%A6%A6%E0%A7%87%E0%A6%B6%E0%A7%87-%E0%A6%AB%E0%A6%BF%E0%A6%B0%E0%A7%87-%E0%A6%A8%E0%A7%87%E0%A6%A4%E0%A6%BE-%E0%A6%AC%E0%A6%B2%E0%A6%9B%E0%A7%87%E0%A6%A8-%E2%80%98%E0%A6%86%E0%A6%AE%E0%A6%B0%E0%A6%BE-%E0%A6%AA%E0%A6%BE%E0%A6%B2%E0%A6%BE%E0%A6%87-%E0%A6%A8%E0%A6%BE%E2%80%99-%E0%A6%8F",
    "title": "১৭ বছর পর দেশে ফিরে নেতা বলছেন ‘আমরা পালাই না’: এ টি এম আজহার",
    "body": "জামায়াতে ইসলামীর নায়েবে আমির এ টি এম আজহারুল ইসলাম বলেছেন, ‘একটি দলের নেতা ১৭ বছর পর দেশে এসে নির্বাচনি সভায় বলে বেড়াচ্ছেন আমরা পালাই না। বিদেশে পালিয়ে গিয়ে আবার ফিরে এসে এখন মিথ্যা কথা বলছেন। মিথ্যা প্রতিশ্রুতি দিচ্ছেন। তবে এবার জনগণ জেগে উঠেছে, তারা জামায়াতকেই সমর্থন দেবে। জামায়াত ক্ষমতায় গেলে সবার আগে দুর্নীতি বন্ধ করবে। এর ফলে দেশের অর্ধেক কাজ হয়ে যাবে। গত ৫৪ বছরে নৌকা-ধানের শীষ আর লাঙল সবাইকে দেখেছেন, এবার দাঁড়িপাল্লাকে দেখেন।’\n\nসোমবার (২ ফেব্রুয়ারি) বিকালে নীলফামারীর কেন্দ্রীয় শহীদ মিনার চত্বরে নীলফামারী-২ আসনে ১১ দলীয় জোট মনোনীত প্রার্থী আল ফারুক আব্দুল লতিফের (দাঁড়িপাল্লা) সমর্থনে নির্বাচনি জনসভায় প্রধান অতিথির বক্তব্যে এসব কথা বলেন তিনি।\n\nঢাকা বিশ্ববিদ্যালয়ের কেন্দ্রীয় ছাত্র সংসদের (ডাকসু) সহসভাপতি (ভিপি) সাদিক কায়েম জনসভায় বলেন, ‘যুবকরা এখন ইনসাফের পক্ষে। ১২ ফেব্রুয়ারির যে নির্বাচন হবে সেই নির্বাচনে ইনসাফের পক্ষে অবস্থান নিয়ে দাঁড়িপাল্লাকে নির্বাচিত করবেন তারা।’\n\nসাদিক কায়েম আরও বলেন, ‘একটি দলের গেল দেড় বছরের আমলনামায় দেখা গেছে তারা নিজেদের অর্ন্তকোলহে ডাবল সেঞ্চুরি করেছে। ২০০ মানুষকে হত্যা হয়েছে। তারা তাদের মধ্যেই নিরাপদ নয়, তাহলে তাদের হাতে দেশ কীভাবে নিরাপদ থাকবে।’\n\nপৌর জামায়াতের আমির আনোয়ারুল ইসলামের সভাপতিত্বে জনসভায় আরও বক্তব্য দেন জামায়াতের সহকারী সেক্রেটারি জেনারেল মাওলানা আব্দুল হালিম, রাকসুর ভিপি মোস্তাকুর রহমান জাহিদ, জেলা জামায়াতের পলিটিক্যাল সেক্রেটারি মনিরুজ্জামান মন্টু, জেলা জামায়াতের সেক্রেটারি আন্তাজুল ইসলাম ও জেলার আমির অধ্যক্ষ আব্দুস সাত্তার প্রমুখ।",
    "date": "2026-02-02T18:37:12+06:00",
    "language": "bn",
    "source": "bangla_tribune",
    "category": "country",
    "tokens": 210,
    "named_entities": [],
    "tags": [],
    "crawled_at": "2026-02-02T19:46:27.655419"
  },
  {
    "url": "https://www.banglatribune.com/country/932275/%E2%80%98%E0%A6%85%E0%A7%8D%E0%A6%AF%E0%A6%BE%E0%A6%95%E0%A6%BE%E0%A6%89%E0%A6%A8%E0%A7%8D%E0%A6%9F-%E0%A6%B9%E0%A7%8D%E0%A6%AF%E0%A6%BE%E0%A6%95-%E0%A6%B9%E0%A7%9F%E0%A6%A8%E0%A6%BF-%E0%A6%A4%E0%A6%BE%E0%A6%B0%E0%A6%BE-%E0%A6%9C%E0%A6%BE%E0%A6%A4%E0%A6%BF%E0%A6%B0-%E0%A6%B8%E0%A6%BE%E0%A6%AE%E0%A6%A8%E0%A7%87-%E0%A6%9C%E0%A6%B2%E0%A6%9C%E0%A7%8D%E0%A6%AF%E0%A6%BE%E0%A6%A8%E0%A7%8D%E0%A6%A4",
    "title": "‘অ্যাকাউন্ট হ্যাক হয়নি, তারা জাতির সামনে জলজ্যান্ত মিথ্যা কথা বলছে’",
    "body": "জামায়াতে ইসলামীর আমিরের এক্স অ্যাকাউন্টের একটি পোস্টের কথা উল্লেখ করে বিএনপির চেয়ারম্যান তারেক রহমান বলেছেন, ‘নারীদের নিয়ে আপত্তিকর কথা বলার পর যখন তারা দেখলো বাংলাদেশের সব মানুষ তীব্র প্রতিক্রিয়া প্রদর্শন করেছে, তখন তারা বললো তাদের অ্যাকাউন্ট হ্যাক হয়ে গিয়েছিল। কিন্তু আমরা দেখেছি, বিশেষজ্ঞরা বলছেন, এটা সম্পূর্ণ মিথ্যা কথা, অ্যাকাউন্ট হ্যাক হতে পারে না। কারণ, সেই বক্তব্য দেওয়ার পরও তারা অনেক বক্তব্য দিয়েছে। অ্যাকাউন্ট হ্যাক হয়নি। তাহলে কী দাঁড়ালো, তারা সমগ্র জাতির সামনে জলজ্যান্ত মিথ্যা কথা বলছে।’\n\nসোমবার দুপুরে যশোর উপশহর ডিগ্রি কলেজ মাঠে বিএনপির নির্বাচনি সমাবেশে প্রধান অতিথির বক্তব্যে তিনি এসব কথা বলেন।\n\nজামায়াতকে উদ্দেশ করে তারেক রহমান সমাবেশে বলেন, ‘আমরা কষ্টের সঙ্গে খেয়াল করলাম, একটি রাজনৈতিক দল ৫ আগস্টের পর থেকে দেশের অর্ধেক জনগোষ্ঠী, অর্থাৎ নারীদের তুচ্ছ-তাচ্ছিল্য করে কথা বলা শুরু করলো। উঠেপড়ে লাগলো, কীভাবে মা ও বোনদের ঘরের ভেতরে আটকে রাখা যায়। বিএনপির যেখানে পরিকল্পনা, বাংলাদেশকে সামনের দিকে এগিয়ে নিতে হলে অর্ধেক জনগোষ্ঠী নারীদের পেছনে রেখে সেটা সম্ভব না। কারণ দেশকে গড়তে হলে নারী-পুরুষকে একসঙ্গে কাঁধে কাঁধ মিলিয়ে একসঙ্গে কাজ করতে হবে।\n\n‘কিন্তু আমরা অত্যন্ত কষ্টের সঙ্গে দেখলাম, একটি রাজনৈতিক দলের এক শীর্ষ নেতা একটি আন্তর্জাতিক গণমাধ্যমে বললো নারীদের তারা কোন দৃষ্টিতে দেখে। শুধু তাই নয়, আমরা দেখলাম, বাংলাদেশের যে নারীরা কর্মজীবী, সংসার চালানোর জন্য যে লক্ষ-কোটি মা-বোনেরা বিভিন্ন জায়গায় কর্মে নিযুক্ত আছেন, তাদের উদ্দেশে কী ভাষা ব্যবহার করে কথা বলেছে।’\n\nবিএনপির চেয়ারম্যান বলেন, ‘নারীদের শিক্ষিত করে তুলতে বেগম খালেদা জিয়া মেয়েদের শিক্ষা ফ্রি করে দিয়েছিলেন, এবার খালেদা জিয়ার দল সরকার গঠন করতে পারলে মা-বোনদের হাতে ফ্যামিলি কার্ড পৌঁছে দেওয়া হবে।’\n\nতিনি বলেন, ‘বিগত সরকারের মতো আমি-ড্যামি রাতের ভোট করে যেভাবে মানুষের ভোটের অধিকার কেড়ে নেওয়া হয়েছিল, ঠিক সেভাবেই নির্বাচনকে বাধাগ্রস্ত করতে উঠেপড়ে লেগেছে একটি দল। ভোট গণনার নামে কেউ যদি কোনও সুযোগ নিতে চায়, তাদের প্রতিহত করতে হবে।’\n\nউন্নয়নের প্রতিশ্রুতি দিয়ে তারেক রহমান বলেন, ‘শহীদ রাষ্ট্রপতি জিয়াউর রহমানের খাল খনন কর্মসূচি পুনরায় চালু করা হবে। উলাশি খালসহ এ অঞ্চলের খাল-বিল পুনর্খনন করা হবে। জলাবদ্ধতা নিরসনে জিকে প্রকল্প পুনরায় চালু করা হবে। বিএনপি সরকার গঠন করলে সব প্রকল্প নেওয়া হবে সাধারণ মানুষের ভাগ্য পরিবর্তনের জন্যে।’\n\nজনসভায় বক্তৃতার মাঝে যশোর-কুষ্টিয়া অঞ্চলের সাত জেলার ২২টি আসনের বিএনপি মনোনীত প্রার্থীদের হাতে ধানের শীষ প্রতীক তুলে দিয়ে তাদের বিজয়ী করার আহ্বান জানান বিএনপির চেয়ারম্যান।",
    "date": "2026-02-02T18:04:10+06:00",
    "language": "bn",
    "source": "bangla_tribune",
    "category": "country",
    "tokens": 352,
    "named_entities": [],
    "tags": [],
    "crawled_at": "2026-02-02T19:46:30.688771"
  },
  {
    "url": "https://www.banglatribune.com/country/chitagong/932272/%E0%A6%9A%E0%A6%9F%E0%A7%8D%E0%A6%9F%E0%A6%97%E0%A7%8D%E0%A6%B0%E0%A6%BE%E0%A6%AE-%E0%A6%AC%E0%A6%A8%E0%A7%8D%E0%A6%A6%E0%A6%B0%E0%A7%87-%E0%A7%A8%E0%A7%AA-%E0%A6%98%E0%A6%A3%E0%A7%8D%E0%A6%9F%E0%A6%BE-%E0%A6%95%E0%A6%B0%E0%A7%8D%E0%A6%AE%E0%A6%AC%E0%A6%BF%E0%A6%B0%E0%A6%A4%E0%A6%BF%E0%A6%B0-%E0%A6%A1%E0%A6%BE%E0%A6%95",
    "title": "চট্টগ্রাম বন্দরে ২৪ ঘণ্টা কর্মবিরতির ডাক",
    "body": "চট্টগ্রাম বন্দরের নিউমুরিং কনটেইনার টার্মিনাল (এনসিটি) বিদেশিদের কাছে ইজারা দেওয়ার সিদ্ধান্তের প্রতিবাদে ডাকা কর্মবিরতির তৃতীয় দিনে সোমবারও বন্দরের পরিচালনা কার্যক্রমে প্রায় অচলাবস্থা সৃষ্টি হয়েছে। সকাল ৮টা থেকে শুরু হওয়া কর্মবিতরতি চলে বিকাল ৩টা পর্যন্ত। কর্মবিরতিতে জেটিতে জাহাজ থেকে কনটেইনার ও পণ্য ওঠানো-নামানোর কার্যক্রম ব্যাহত হয়।\n\nএ অবস্থায় এনসিটি ইজারা দেওয়ার সিদ্ধান্ত বাতিলের দাবিতে মঙ্গলবার (৩ ফেব্রুয়ারি) সকাল ৮টা থেকে টানা ২৪ ঘণ্টা কর্মবিরতি কর্মসূচি ঘোষণা করেছে ‘চট্টগ্রাম বন্দর রক্ষা সংগ্রাম পরিষদ’। দুপুরে বন্দর ভবনের সামনের চত্বরে এক সংবাদ সম্মেলনে এই কর্মসূচি ঘোষণা করেন বন্দর রক্ষা সংগ্রাম পরিষদের অন্যতম সমন্বয়ক ইব্রাহিম হোসেন।\n\nতিনি বলেন, ‌‘যেসব কর্মচারীকে বদলি করা হয়েছে, তা প্রত্যাহার না হলে আরও কঠোর কর্মসূচির ঘোষণা করা হবে।’\n\nসংবাদ সম্মেলনে চট্টগ্রাম বন্দর রক্ষা সংগ্রাম পরিষদের সমন্বয়ক মো. হুমায়ুন কবীরসহ আন্দোলনকারী নেতারা উপস্থিত ছিলেন।\n\nপ্রথমদিন শনিবার কর্মবিরতির পর বন্দর কর্তৃপক্ষ আন্দোলনকারী চার জনকে তাৎক্ষণিক বদলি করে। একদিনে কর্মবিরতিতে রাজস্ব ক্ষতি নিরূপণ করতে ছয় সদস্যের একটি কমিটিও করে তারা। রবিবার আন্দোলনের সঙ্গে সম্পৃক্ত আরও ১২ জনকে বদলি করা হয়। এ নিয়ে পৃথক আদেশে বন্দরের ১৬ কর্মচারীকে ঢাকায় বন্দরের দুটি কার্যালয়ে বদলি করা হয়।",
    "date": "2026-02-02T17:50:03+06:00",
    "language": "bn",
    "source": "bangla_tribune",
    "category": "country",
    "tokens": 171,
    "named_entities": [],
    "tags": [],
    "crawled_at": "2026-02-02T19:46:33.730004"
  },
  {
    "url": "https://www.banglatribune.com/country/932260/%E0%A6%AF%E0%A7%81%E0%A6%AC%E0%A6%95%E0%A6%A6%E0%A7%87%E0%A6%B0-%E0%A6%9C%E0%A6%A8%E0%A7%8D%E0%A6%AF-%E0%A6%B8%E0%A6%AE%E0%A7%8D%E0%A6%AE%E0%A6%BE%E0%A6%A8%E0%A6%9C%E0%A6%A8%E0%A6%95-%E0%A6%95%E0%A6%BE%E0%A6%9C%E0%A7%87%E0%A6%B0-%E0%A6%AC%E0%A7%8D%E0%A6%AF%E0%A6%AC%E0%A6%B8%E0%A7%8D%E0%A6%A5%E0%A6%BE-%E0%A6%95%E0%A6%B0%E0%A6%AC%E0%A7%87",
    "title": "যুবকদের জন্য সম্মানজনক কাজের ব্যবস্থা করবে জামায়াত: ডা. শফিকুর রহমান",
    "body": "বাংলাদেশ জামায়াতে ইসলামীর আমির ডা. শফিকুর রহমান বলেছেন, ‘দেশের যুবকদের জন্য সম্মানজনক কাজের ব্যবস্থা করবে জামায়াত ইসলামী। এবারের নির্বাচন শুধু ক্ষমতার পরিবর্তনের নয়, এটি জাতির দিক পরিবর্তনের নির্বাচন। এটি জুলাই বিপ্লবের প্রত্যাশা পূরণের নির্বাচন এবং মা-বোনদের জন্য একটি নিরাপদ বাংলাদেশ গড়ার নির্বাচন।’\n\nসোমবার দুপুরে কক্সবাজার সদরের বাহারছড়া গোলচত্বর বীর মুক্তিযোদ্ধা মাঠে অনুষ্ঠিত জনসভায় প্রধান অতিথির বক্তব্যে তিনি এসব কথা বলেন।\n\nজনসভায় ডা. শফিকুর রহমান আরও বলেন, ‘রাজার ছেলে রাজা হোক— এই মতবাদে আমরা বিশ্বাসী নই। এ দেশে এমপি, মন্ত্রী কিংবা প্রধানমন্ত্রী যেই হোক, অপরাধ করলে তার বিচার নিশ্চিত করতে চাই।’\n\nকক্সবাজার সদরের বাহারছড়া গোলচত্বর বীর মুক্তিযোদ্ধা মাঠে জনসভায় উপস্থিত জনতাতিনি বলেন, ‘কক্সবাজার একটি সম্ভাবনাময় এলাকা। এখানকার প্রাকৃতিক ও অর্থনৈতিক সম্পদ যথাযথভাবে কাজে লাগাতে পারলে এই অঞ্চল দেশের অন্যতম উন্নয়নকেন্দ্রে পরিণত হতে পারে। সেজন্য ন্যায় ও ইনসাফভিত্তিক নেতৃত্ব প্রয়োজন।’\n\n‘হ্যাঁ’ ভোট দেওয়ার আহ্বান জানিয়ে জামায়াত আমির বলেন, ‘১২ তারিখ আমরা নিজেরা “হ্যাঁ” ভোট দেবো এবং দেশের জনগণকে “হ্যাঁ” ভোট দিতে উদ্বুদ্ধ করবো। দাঁড়িপাল্লায় ভোট দিলে কক্সবাজার আলোকিত হবে।’\n\nএ সময় তিনি প্রতিটি আসনের প্রার্থীকে জনগণের সামনে পরিচয় করিয়ে দেন এবং যুবকদের উদ্দেশে বলেন, ‘তোমরা তৈরি হয়ে যাও। এই বাংলাদেশ তোমাদের জন্যই তৈরি করা হচ্ছে।’\n\nএর আগে মহেশখালীর জনসভায় জামায়াত আমির বলেন, ‘আমরা জামায়াতে ইসলামীর বিজয় চাই না, আমরা চাই, এ দেশের ১৮ কোটি মানুষের বিজয়। ১৮ কোটি মানুষের বিজয় হলে সেটিই হবে প্রকৃত বিজয়—আমিও সেই বিজয়ের অংশ হবো, ইনশাআল্লাহ।’",
    "date": "2026-02-02T16:16:22+06:00",
    "language": "bn",
    "source": "bangla_tribune",
    "category": "country",
    "tokens": 218,
    "named_entities": [],
    "tags": [],
    "crawled_at": "2026-02-02T19:46:36.847388"
  },
  {
    "url": "https://www.banglatribune.com/country/932256/%E0%A6%A8%E0%A6%AC%E0%A7%80%E0%A6%A8%E0%A6%97%E0%A6%B0%E0%A7%87-%E0%A6%AC%E0%A6%BF%E0%A6%8F%E0%A6%A8%E0%A6%AA%E0%A6%BF-%E0%A6%85%E0%A6%AB%E0%A6%BF%E0%A6%B8%E0%A7%87-%E0%A6%86%E0%A6%97%E0%A7%81%E0%A6%A8",
    "title": "নবীনগরে বিএনপি অফিসে আগুন",
    "body": "ব্রাহ্মণবাড়িয়ার নবীনগরে বিএনপি অফিসে অগ্নিকাণ্ড ঘটেছে। রবিবার দিবাগত ভোররাতে উপজেলার নাটঘর ইউনিয়নের নাটঘর বাজারের পাশে এ ঘটনা ঘটে।\n\nস্থানীয়রা জানান, গভীর রাতে অজ্ঞাত পরিচয়ধারী দুবৃর্ত্তরা নাটঘর বাজারে ইউনিয়ন বিএনপির অফিসে আগুন দিয়ে পালিয়ে যায়। পরে মুহূর্তেই এই আগুন আশপাশের চারটি দোকানে ছড়িয়ে পরে। ঘণ্টাব্যাপী স্থায়ী আগুনের লেলিহান শিখায় সবকিছু পুড়ে গেছে। খবর পেয়ে  ফায়ার সার্ভিস এসে আগুন নিয়ন্ত্রণে আনে।\n\nএদিকে, ঘটনার খবর পেয়ে সোমবার সকালে বিএনপি কার্যালয় পরিদর্শনে আসেন ব্রাহ্মণবাড়িয়া-৫ (নবীনগর) আসনে বিএনপি মনোনীত প্রার্থী ও উপজেলা বিএনপি সভাপতি অ্যাডভোকেট আব্দুল মান্নান। তিনি অভিযোগ করেন, স্বতন্ত্র প্রার্থী কাজী নাজমুল হোসেন তাপসের সমর্থকরা তাদের নেতাকর্মীকে নিয়মিত হুমকি-ধমকি দিচ্ছে। তাদের অফিস অগ্নিসংযোগ করে পুড়িয়ে দেওয়া হয়েছে। এ ছাড়া অনেক ব্যানার ও নির্বাচনি অফিস ভাঙচুর করা হয়েছে। প্রশাসনের কাছে ঘটনার সুষ্ঠু তদন্ত ও দোষীদের বিরুদ্ধে কঠোর ব্যবস্থা গ্রহণের দাবি জানান তিনি।\n\nতবে অভিযোগের ব্যাপারে জানতে স্বতন্ত্র প্রার্থী কাজী নাজমুল হোসেন তাপসের সঙ্গে একাধিকবার যোগাযোগ করলেও ফোনে তার সাড়া মেলেনি।\n\nএ ব্যাপারে নবীনগর থানার ভারপ্রাপ্ত কর্মকর্তা (ওসি) মো. রফিকু্ল ইসলাম জানান, খবর পেয়ে পুলিশ ঘটনাস্থল পরিদর্শন করেছে। কারা এর সঙ্গে জড়িত তদন্ত করে আইনগত ব্যবস্থা নেওয়া হবে।",
    "date": "2026-02-02T15:58:05+06:00",
    "language": "bn",
    "source": "bangla_tribune",
    "category": "country",
    "tokens": 173,
    "named_entities": [],
    "tags": [],
    "crawled_at": "2026-02-02T19:46:39.971797"
  },
  {
    "url": "https://www.banglatribune.com/country/mymensing/932252/%E0%A6%AC%E0%A6%BF%E0%A6%8F%E0%A6%A8%E0%A6%AA%E0%A6%BF%E0%A6%95%E0%A7%87-%E0%A6%B8%E0%A6%AE%E0%A6%B0%E0%A7%8D%E0%A6%A5%E0%A6%A8-%E0%A6%A6%E0%A6%BF%E0%A7%9F%E0%A7%87-%E0%A6%A8%E0%A6%BF%E0%A6%B0%E0%A7%8D%E0%A6%AC%E0%A6%BE%E0%A6%9A%E0%A6%A8-%E0%A6%A5%E0%A7%87%E0%A6%95%E0%A7%87-%E0%A6%B8%E0%A6%B0%E0%A7%87-%E0%A6%97%E0%A7%87%E0%A6%B2%E0%A7%87%E0%A6%A8",
    "title": "বিএনপিকে সমর্থন দিয়ে সরে দাঁড়ালেন জামায়াত জোটের প্রার্থী রুহি",
    "body": "আসন্ন সংসদ নির্বাচনে নেত্রকোনা-২ আসনে বাংলাদেশ খেলাফত আন্দোলনের প্রার্থী গাজী মোহাম্মদ আব্দুর রহীম রুহি নির্বাচন থেকে সরে দাঁড়িয়েছেন। পাশাপাশি তিনি বিএনপির প্রার্থী ডা. আনোয়ারুল হককে সমর্থন জানাবেন বলে জানিয়েছেন।\n\nসোমবার (২ ফেব্রুয়ারি) দুপুরে নেত্রকোনা জেলা প্রেসক্লাব মিলনায়তনে এক সংবাদ সম্মেলনে তিনি এ তথ্য জানান।\n\nএ সময় তিনি বলেন, জামায়েত ইসলামী স্বাধীনতার পর থেকে ইসলামী দলগুলোর সঙ্গে মুনাফিকি করে আসছে। আপনারা দেখেন চরমোনাইয়ের হুজুর হাতপাখা মার্কা উনি বের হয়ে এসেছেন। আরও অন্য দল বের হয়ে আসছে। বাংলাদেশ খেলাফত আন্দোলনকে ওনারা বলেছিলেন কিছু আসন সমঝোতা করবেন, কিন্তু তারা আসন সমঝোতা করেন নাই।\n\nআব্দুর রহীম রুহি বলেন, আমি যেহেতু কেন্দ্রীয় দায়িত্বে আছি, আমি ওনাদের সঙ্গে বারবার যোগাযোগ করার চেষ্টা করেছি। ওনাদের বাসায় গিয়ে সাক্ষাৎ পাইনি। অর্থাৎ ওনারা আমাদেরকে বিভিন্ন সমাবেশে ব্যবহার করেছেন। আপনারা জানেন, সর্বশেষ তারা যখন ৩০০ আসনে প্রার্থী দেয়, নিচে লেখা ছিল কয়েকটা দলের বিষয়ে আসন সমঝোতা হয়নি। তারই অংশ হচ্ছে বাংলাদেশ খেলাফত আন্দোলনের সঙ্গে ১১ দলীয় নির্বাচনি ঐক্যের আসন সমঝোতা হয়নি।\n\n১১ দলীয় ঐক্য অবমূল্যায়নের কারণে আপনারা নির্বাচন থেকে সরে গেছেন কি না এমন প্রশ্নের জবাবে এ প্রার্থী বলেন, হ্যাঁ, অবশ্যই আমরা অবমূল্যায়নের কারণে নির্বাচন থেকে সরিয়ে দাঁড়িয়েছি। আমি মনে করি, একটি দলই আছে যেটি হচ্ছে রিকশা মার্কা এবং আরেকটি হচ্ছে জামায়াত। এ ছাড়া বাকি সব হচ্ছে জামায়াতের ‘বি’ টিম। কারণ তারা জানে যেকোনও সময় তাদের নিবন্ধন বাতিল হতে পারে বা বিভিন্ন সমস্যায় পড়তে পারে। এজন্য এরকম ‘বি’ টিম তারা রেডি রাখে।\n\nএটি তাদের কেন্দ্রীয় সিদ্ধান্ত কিনা সাংবাদিকদের এমন প্রশ্নের জবাবে বট গাছ মার্কার এ প্রার্থী জানান, এটি তাদের জেলা খেলাফত আন্দোলন কমিটির সিদ্ধান্ত। কেন্দ্রীয়ভাবে এ বিষয়ে কোনও সিদ্ধান্ত হয়নি।\n\nউল্লেখ্য, ১১ দলীয় জোটের আসন সমঝোতায় বাংলাদেশ খেলাফত আন্দোলনকে কোনও আসন দেওয়া হয়নি। এ ছাড়া এ জোটের জাগপা ও শেষ দিকে যোগ দেওয়া লেবার পার্টিও কোনও আসন পায়নি।",
    "date": "2026-02-02T15:37:01+06:00",
    "language": "bn",
    "source": "bangla_tribune",
    "category": "country",
    "tokens": 278,
    "named_entities": [],
    "tags": [],
    "crawled_at": "2026-02-02T19:46:43.147601"
  },
  {
    "url": "https://www.banglatribune.com/politics/jamat-e-islam/932334/%E0%A6%A8%E0%A6%BE%E0%A6%B0%E0%A7%80-%E0%A6%A8%E0%A6%BF%E0%A6%B0%E0%A7%8D%E0%A6%AF%E0%A6%BE%E0%A6%A4%E0%A6%A8%E0%A7%87%E0%A6%B0-%E0%A6%85%E0%A6%AD%E0%A6%BF%E0%A6%AF%E0%A7%8B%E0%A6%97%E0%A7%87-%E0%A6%AC%E0%A6%BF%E0%A6%8F%E0%A6%A8%E0%A6%AA%E0%A6%BF-%E0%A6%93-%E0%A6%9B%E0%A6%BE%E0%A6%A4%E0%A7%8D%E0%A6%B0%E0%A6%A6%E0%A6%B2%E0%A7%87%E0%A6%B0",
    "title": "নারী নির্যাতনের অভিযোগে বিএনপি ও ছাত্রদলের বিরুদ্ধে ঢাবিতে শিবিরের বিক্ষোভ",
    "body": "বাংলাদেশ জাতীয়তাবাদী দল (বিএনপি) ও ছাত্রদল নেতাকর্মীরা সারাদেশে নারীদের নির্যাতন ও হয়রানি করছে—এমন অভিযোগ তুলে প্রতিবাদে বিক্ষোভ মিছিল করেছে ছাত্রশিবিরের ঢাকা বিশ্ববিদ্যালয় (ঢাবি) শাখা।\n\nসোমবার (২ ফেব্রুয়ারি) সন্ধ্যায় ঢাবির ভিসি চত্বর থেকে বিক্ষোভ মিছিল শুরু করে সংগঠনটি। মিছিলটি রাজু ভাস্কর্যের পাদদেশে গিয়ে শেষ হয়। পরে সেখানে সংক্ষিপ্ত সমাবেশে বক্তব্য রাখেন সংগঠনটির নেতারা।\n\nমিছিলে বিক্ষোভকারীরা ‘বিএনপিকে লাল কার্ড, লাল কার্ড লাল কার্ড’, ‘চাঁদাবাজকে লাল কার্ড, লাল কার্ড লাল কার্ড’, ‘নেতা করে খাম্বা চুরি, কর্মী ধরে গলায় ছুরি’সহ বিভিন্ন স্লোগান দেন।\n\nসমাবেশে ঢাবি শিবিরের সভাপতি ও ডাকসুর এজিএস মু. মহিউদ্দিন খান বলেন, আমাদের কথা খুব স্পষ্ট—আমরা চাঁদাবাজ ও সন্ত্রাসমুক্ত বাংলাদেশ চাই। এই বাংলাদেশ গড়ার জন্য জুলাইয়ে আমরা রাস্তায় নেমেছি, এখনও রাস্তায় আছি।\n\nদেশবাসীর উদ্দেশে তিনি বলেন, যাদের কাছে আমাদের মা-বোনদের ইজ্জত নিরাপদ নয়, তাদের আপনারা প্রতিহত করুন। আমরা বিশ্বাস করি, আগামী ১২ তারিখের নির্বাচনে আপনারা তাদের লাল কার্ড দেখাবেন।\n\nঢাবি শাখা শিবিরের সেক্রেটারি আশিকুর রহমান বলেন, মা-বোনদের ইজ্জত রক্ষা করার জন্য আমরা জীবন বিলিয়ে দিতে একবারও দ্বিধা করবো না। মা-বোনদের ইজ্জতের দিকে কেউ চোখ তুলে তাকালে আমরা সেই চোখ উপড়ে ফেলবো। কেউ তাদের ইজ্জতে হাত দিলে আমরা সেই হাত ভেঙে দেবো।\n\nতিনি বলেন, দেশের বিশ্ববিদ্যালয়গুলোর ছাত্র সংসদ নির্বাচনে তারা অপপ্রচার চালিয়েছিল—শিবির নারীবিদ্বেষী, শিবিরকে নারীরা ভোট দেবে না। কিন্তু আমরা দেখেছি, ছাত্র সংসদ নির্বাচনে আমাদের বোনেরা আমাদের ওপরই বেশি আস্থা রেখেছে।\n\nশাখা শিবিরের সাংগঠনিক সম্পাদক মু. সাজ্জাদ হোসাইন খান বলেন, ৫ আগস্টের পর আমরা দেখেছি, একটি রাজনৈতিক দল এমন কোনও অপরাধ নাই করেনি। আজ টিআইবির প্রকাশিত প্রতিবেদনে দেখা গেছে, গত দেড় বছরে ৯১ শতাংশ অপরাধের সঙ্গে বিএনপি জড়িত।\n\nতিনি বলেন, বিএনপি মিডিয়ার চোখে কাপড় পরিয়ে এসব আড়াল করতে চায়। কিন্তু তারা জনগণের চোখে কাপড় পরাতে পারবে না। তারা বোরকাকে ভয় পায়। তারা সারাদেশে বোরকার বিরুদ্ধে অপপ্রচার করছে। যারা মা-বোনদের হেনস্তার চেষ্টা চালাবে, তাদের মাস্তানি ছুটিয়ে দেওয়া হবে।",
    "date": "2026-02-03T00:48:00+06:00",
    "language": "bn",
    "source": "bangla_tribune",
    "category": "politics",
    "tokens": 284,
    "named_entities": [],
    "tags": [],
    "crawled_at": "2026-02-02T19:46:52.233926"
  },
  {
    "url": "https://www.banglatribune.com/politics/other-politics/932332/%E0%A6%AD%E0%A7%8B%E0%A6%9F-%E0%A6%A6%E0%A6%BF%E0%A6%A4%E0%A7%87-%E0%A6%B8%E0%A6%AC%E0%A6%BE%E0%A6%B0-%E0%A6%AA%E0%A7%8D%E0%A6%B0%E0%A6%A4%E0%A6%BF-%E0%A6%86%E0%A6%B9%E0%A7%8D%E0%A6%AC%E0%A6%BE%E0%A6%A8-%E0%A6%A4%E0%A6%BE%E0%A6%B8%E0%A6%B2%E0%A6%BF%E0%A6%AE%E0%A6%BE-%E0%A6%86%E0%A6%96%E0%A6%A4%E0%A6%BE%E0%A6%B0%E0%A7%87%E0%A6%B0",
    "title": "ভোট দিতে সবার প্রতি আহ্বান তাসলিমা আখতারের",
    "body": "আগামী ১২ ফেব্রুয়ারি ত্রয়োদশ জাতীয় সংসদ নির্বাচনে সব প্রাপ্তবয়স্ক নাগরিককে ভোট উৎসবে অংশ নেওয়ার আহ্বান জানিয়েছেন গণসংহতি আন্দোলন মনোনীত প্রার্থী তাসলিমা আখতার । তিনি বলেন, বৈষম্যহীন, অন্তর্ভুক্তিমূলক এবং সকল নাগরিকের মর্যাদার বাংলাদেশের চাবিকাঠি এখন ভোটারদের হাতে। আগামী ত্রয়োদশ জাতীয় সংসদ নির্বাচনে নিজ নিজ এলাকায় জনগণের পক্ষের যোগ্য প্রার্থীকে ভোট দেওয়ার মাধ্যমে তারা সেই ক্ষমতা সঠিক কাজে লাগাবেন বলে তিনি আশাবাদ ব্যক্ত করেন।\n\nসোমবার (২ ফেব্রুয়ারি) রাজধানীর মগবাজারে নিজের নির্বাচনি প্রচারণা চালানোর সময় এসব কথা বলেন তাসলিমা আখতার। তিনি ঢাকা-১২ আসন থেকে সংসদ সদস্য পদে মাথাল মার্কা নিয়ে নির্বাচনে লড়ছেন।\n\nতাসলিমা আখতার বলেন, আমরা জনগণের কথা শুনতে চাই। জনগণের দাবি-দাওয়া শুনে সেগুলো পূরণ করার জন্য জনগণকে সঙ্গে নিয়েই কাজ করতে চাই। ওপর থেকে জনগণের ওপর নীতি বা কর্মসূচি চাপিয়ে দেওয়ার রাজনীতিতে আমরা বিশ্বাসী নই।",
    "date": "2026-02-03T00:20:36+06:00",
    "language": "bn",
    "source": "bangla_tribune",
    "category": "politics",
    "tokens": 123,
    "named_entities": [],
    "tags": [],
    "crawled_at": "2026-02-02T19:46:55.562251"
  },
  {
    "url": "https://www.banglatribune.com/politics/other-politics/932317/%E0%A6%AA%E0%A7%8D%E0%A6%B0%E0%A6%9A%E0%A6%BE%E0%A6%B0%E0%A6%A3%E0%A6%BE-%E0%A6%95%E0%A7%87%E0%A7%97%E0%A6%B6%E0%A6%B2%E0%A7%87-%E0%A6%B8%E0%A7%87%E0%A6%87-%E0%A6%AA%E0%A7%81%E0%A6%B0%E0%A7%87%E0%A6%BE%E0%A6%A8%E0%A7%87%E0%A6%BE-%E0%A6%AC%E0%A6%A8%E0%A7%8D%E0%A6%A6%E0%A7%87%E0%A6%BE%E0%A6%AC%E0%A6%B8%E0%A7%8D%E0%A6%A4",
    "title": "প্রচারণা কৌশলে সেই পুরোনো বন্দোবস্ত",
    "body": "২০২৪ সালের আগস্টের পর থেকে সবচেয়ে বেশি উচ্চারিত শব্দ ছিল—‘নতুন বন্দোবস্ত’ বা সংস্কার, অর্থনৈতিক কাঠামো পুনরুদ্ধারসহ আরও কিছু ব্যাখ্যা সেখানে থাকলেও নির্বাচনি প্রচারণাকালে দেখা মিলছে সেই পুরোনো বন্দোবস্তের—সেই পুরোনো ব্যক্তিগত আক্রমণ, সেই রাস্তা বন্ধ করে মিছিল মিটিং, ফুটপাত বন্ধ করে নির্বাচনি প্রচারণা বুথ, সেই হানাহানি, সেই পারস্পরিক কটূক্তির বন্যা। প্রচারণা শুরুর ১০ দিনের মাথায় বড় দুই দলের শীর্ষ নেতারা ছুটছেন দেশের এক প্রান্ত থেকে অন্য প্রান্তে। জনসভায় দেশ নিয়ে নিজেদের পরিকল্পনা জানানোর পাশাপাশি করছেন প্রতিপক্ষের সমালোচনা। যদিও মুখে বলছেন—সমালোচনা না করে তারা শান্তি ঐক্য চান। এই পুরোনো প্রচারণার ধরনে কেবল পুরোনো দলগুলোই যে পড়েছে তা নয়, এর মধ্যে নতুনদেরও একই রকমের প্রবণতা লক্ষ করা গেছে।\n\nতর্ক রূপ নিয়েছে কটূক্তিতে\n\nপ্রচারণার শুরু থেকে বিএনপির ফ্যামিলি কার্ডের প্রতিশ্রুতিকে সমালোচনা করছে জামায়াতের ১১ দলীয় জোট। আর বিএনপির পক্ষ থেকে কখনও ৭১-এর ভূমিকা, কখনও ধর্মকে ব্যবহার করে ভোট চাওয়ার প্রক্রিয়া নিয়ে সমালোচনা চলছে। নির্বাচন পর্যালোচকরা বলছেন, এটা কেবল সমালোচনার জায়গায় থাকলে ভালো। ব্যক্তিগত আক্রমণে গেলে সেটা সেই পুরোনো নিয়মেও ফিরে যাওয়া হবে। ৩০ জানুয়ারি কুমিল্লার লাকসাম স্টেডিয়ামে জামায়াতের নির্বাচনি জনসভায় প্রধান অতিথির বক্তব্যে জামায়াতের আমির শফিকুর রহমান বিএনপির সমালোচনা করে বলেন, ‘‘ঘরে ঘরে এখন কার্ড বিতরণ হচ্ছে, নাম তার ফ্যামিলি কার্ড। ফ্যামিলি কার্ড দেওয়া হবে মায়ের হাতে, বাবার হাতে না। কী চমৎকার! এক হাতে ফ্যামিলি কার্ড, আরেক হাতে মায়ের গায়ে হাত। বাংলাদেশের মানুষকে এত বোকা মনে করেছেন? সবাই নিজের বুঝটা ভালো করেই বোঝে। আমার মায়েরা এখন ওপেনলি বলেন, তারা এই অনিরাপদ বাংলাদেশ আর দেখতে চান না, তারা একটি নিরাপদ বাংলাদেশ চান। মায়েরা মনে করেন, দাঁড়িপাল্লা আর তার সঙ্গীরাই তাদের নিরাপত্তা দিতে পারবে।’’\n\nএর আগে প্রতিপক্ষের বিরুদ্ধে চাঁদাবাজির অভিযোগ এনে জামায়াতের আমির বলেন, ‘‘৫ আগস্টের পর ঝিনাইদহে নাকি চাঁদার রেট বেড়ে গেছে। যারা চাঁদাবাজি করেন তাদের লজ্জা হওয়া উচিত। কারণ একজন মানুষ খেটে খেটে টাকা উপার্জন করেন, আর আপনারা তাতে ভাগ বসান।’’\n\nগত ২৯ জানুয়ারি জাতীয় নাগরিক পার্টির (এনসিপি) আহ্বায়ক নাহিদ ইসলাম সতর্ক করে বলেন, ‘‘এক স্বৈরাচারকে হটিয়ে নতুন স্বৈরাচারকে ক্ষমতায় বসাতে চাই না। চাঁদাবাজির রাজনীতির কাছে দেশের সম্ভাবনা নষ্ট হয়ে যাচ্ছে।’’\n\nএকের পর এক সমালোচনার মুখে রাজশাহী মাদ্রাসা মাঠে এক নির্বাচনি সমাবেশে বিএনপির চেয়ারম্যান তারেক রহমান বলেন, ‘‘আমরা ঝগড়া-বিবাদের মধ্যে যেতে চাই না। আমি আজ এখানে দাঁড়িয়ে কারও সমালোচনা করছি না। কারণ আমি যদি সমালোচনা করি, আপনাদের কোনও লাভ হবে? আপনাদের পেট ভরবে? আপনাদের কর্মসংস্থানের ব্যবস্থা হবে? আপনাদের কৃষিঋণ মওকুফ হবে?’’\n\nপ্রতিপক্ষ ও অভ্যন্তরীণ কোন্দলে বাড়ছে সংঘর্ষ\n\nপ্রচারণা শুরু হওয়ার পর থেকে দলের অভ্যন্তরে ও প্রতিপক্ষের সঙ্গে সংঘর্ষের মাত্রা বেড়েছে। প্রচারণাকে ঘিরে সামান্য এদিক-সেদিক হলেই মারামারি করে পরস্পরকে ঘায়েল করার চেষ্টা অব্যাহত আছে। ৩১ জানুয়ারি ভোলার বোরহানউদ্দিন উপজেলায় নির্বাচনি প্রচারণাকে কেন্দ্র করে বিএনপি ও জামায়াতে ইসলামীর নেতাকর্মীদের মধ্যে সংঘর্ষের ঘটনা ঘটেছে। তাদের মধ্যে জামায়াতের ইউনিয়ন আমিরসহ ১০ জন ও বিএনপির ৫ কর্মী আহত হয়েছেন। এর আগের দিন ভোলা-৩ আসনের লালমোহনে বিএনপি ও জামায়াতে ইসলামীর নেতাকর্মীদের মধ্যে সংঘর্ষ এবং নির্বাচনি প্রচারে বাধা দেওয়ার একাধিক ঘটনা ঘটেছে। এসব ঘটনায় অন্তত সাত জন আহত হওয়ার খবর পাওয়া গেছে। প্রত্যক্ষদর্শীরা জানান, ওই এলাকায় দুই পক্ষের নির্বাচনি প্রচারণাকে কেন্দ্র করে প্রথমে কথা কাটাকাটি শুরু হয়। একপর্যায়ে তা সংঘর্ষে রূপ নেয়। নির্বাচনি প্রচারণার সাতদিনের মাথায় শেরপুরের ঝিনাইগাতীতে উপজেলা প্রশাসনের উদ্যোগে জাতীয় সংসদ নির্বাচনে প্রতিদ্বন্দ্বী প্রার্থীদের নিয়ে নির্বাচনি ইশতেহার ঘোষণা অনুষ্ঠানে চেয়ারে বসাকে কেন্দ্র করে বিএনপি-জামায়াতের মধ্যে সংঘর্ষ ও ধাওয়া-পাল্টা ধাওয়ার ঘটনা ঘটে। এতে ঝিনাইগাতী উপজেলা জামায়াতের সেক্রেটারি রেজাউল করিম নিহত হন। এ ঘটনায় উভয়পক্ষের অন্তত ৩০ জন আহত হয়েছেন। প্রতিদিন দেশের বিভিন্ন স্থান থেকে এ ধরনের সহিংসতা, সংঘর্ষে ব্যাপক আহতের খবর আসছে।\n\nআইন ও সালিশ কেন্দ্রের (আসক) হিসাব অনুযায়ী, জানুয়ারি মাসের ১ থেকে ৩১ জানুয়ারি পর্যন্ত কমপক্ষে ৭৫টি সংঘর্ষের ঘটনা ঘটেছে। এসব ঘটনায় কমপক্ষে ১১ জন নিহত হয়েছেন এবং কমপক্ষে ৬১৬ জন আহত হয়েছেন।\n\n২১ জানুয়ারি থেকে ৩১ জানুয়ারি পর্যন্ত কমপক্ষে ৫১টি সংঘর্ষের ঘটনা ঘটেছে। এসব ঘটনায় কমপক্ষে ৪ জন নিহত হয়েছেন এবং আহত হয়েছেন ৪১৪ জন।\n\nপ্রার্থীরা কী করতে পারবে না কিন্তু করছেন\n\nআচরণবিধি অনুযায়ী বেশ কিছু বিষয় এবার প্রার্থীদের মেনে চলতে হবে। তার মধ্যে আছে— জনসাধারণের চলাচলে বিঘ্ন ঘটে, এমন কোনও সড়ক বা জনপথে সভা-সমাবেশ করা যাবে না। এছাড়া, দেশের বাইরে বা বিদেশের মাটিতে কোনও নির্বাচনি প্রচার-প্রচারণা চালানো সম্পূর্ণ নিষিদ্ধ করা হয়েছে। ব্যক্তিগত কুৎসা রটনা, অশালীন বক্তব্য, নারী, সংখ্যালঘু বা ধর্মীয় অনুভূতিতে আঘাত লাগে এমন কোনও কর্মকাণ্ড থেকে বিরত থাকতে প্রার্থীদের নির্দেশ দেওয়া হয়েছে। মসজিদ, মন্দির, গির্জা বা প্যাগোডার মতো উপাসনালয় এবং শিক্ষা প্রতিষ্ঠানে কোনও নির্বাচনি প্রচারণা চালানো যাবে না। গত ১০ দিনের পর্যালোচনায় দেখা যায়, বড় বড় জনসভাগুলোতেও এর অনেক কিছুই মেনে চলা হচ্ছে না। এমনকি যেহেতু ব্যানারের মাপও দিয়ে দেওয়া আছে, প্রার্থীরা ওই মাপের ব্যানার বানিয়ে পাশাপাশি রেখে বড় ব্যানার আকারে এলাকা ছেয়ে ফেলেছেন।\n\nঢাকা-৮ আসনে দ্বন্দ্ব বেশি\n\nঢাকায় নির্বাচনি মাঠ গরম করে রেখেছে ঢাকা-৮। প্রতিদিন কোনও না কোনও ইস্যুতে প্রধান দুই প্রার্থীর তর্কালাপ চলছে। এরই মধ্যে কয়েকটি ঘটনাও ঘটেছে নাসীরুদ্দীন পাটোয়ারীর সঙ্গে। মঙ্গলবার (২৭ জানুয়ারি) সকাল সাড়ে ১১টার দিকে হাবিবুল্লাহ বাহার কলেজে একটি পূর্বনির্ধারিত কর্মসূচিতে অংশ নিতে গিয়ে নাসীরুদ্দীন পাটওয়ারীর ওপর ডিম নিক্ষেপ করাকে কেন্দ্র করে দিনভর উত্তেজনা ছিল। এর আগে প্রচারণা শুরুর দ্বিতীয় দিনেই রাজধানীর সিদ্ধেশ্বরী রোডের মৌচাক এলাকার একটি গলিতে পথসভা চলাকালে নাসীরুদ্দীন পাটওয়ারীর ওপর নোংরা পানি ও ডিম নিক্ষেপের ঘটনা ঘটে। এদিকে তার ওপর এসব হামলা কে ঘটাচ্ছে—সেই ইঙ্গিত করে পাটওয়ারী বক্তৃতা করলেও এই আসনে বিএনপির প্রার্থী মির্জা আব্বাস এক কথায় অভিযোগ উড়িয়ে দিয়ে বলেছেন, ঘটনা সম্পর্কে তিনি কিছু জানেন না। এ সময় পাটওয়ারীর উদ্দেশে তিনি কিছু ‘হাস্যরসাত্মক’ শব্দচয়নও করেছেন। উল্টোদিকে নাসীরুদ্দীন পাটওয়ারীও তার বিরুদ্ধে চাঁদাবাজিসহ নানা অভিযোগ তুলেছেন।\n\nপারস্পরিক তর্কের বিষয়গুলো ব্যক্তিগত আক্রমণের জায়গায় চলে যেন না যায়, সে বিষয়ে কেন্দ্রীয়ভাবে কোনও উদ্যোগ আছে কিনা প্রশ্নে বিএনপির স্থায়ী কমিটির সদস্য ও দলের নির্বাচন পরিচালনা কমিটির চেয়ারম্যান নজরুল ইসলাম খান বাংলা ট্রিবিউনকে বলেন, ‘‘নির্বাচনকেন্দ্রিক কিছু সহিংসতার খবর পাওয়া যাচ্ছে। তবে এর জন্য বিএনপিকে এককভাবে দায়ী করা ঠিক নয়। যেকোনও সংঘাতের বিপক্ষে আমাদের অবস্থান। আমরা শুরুতেই নেতাকর্মীদের কোনও উসকানিতে পা না দেওয়ার নির্দেশনা দিয়ে আসছি।’’",
    "date": "2026-02-02T23:59:00+06:00",
    "language": "bn",
    "source": "bangla_tribune",
    "category": "politics",
    "tokens": 912,
    "named_entities": [],
    "tags": [],
    "crawled_at": "2026-02-02T19:46:58.896281"
  },
  {
    "url": "https://www.banglatribune.com/politics/other-politics/932330/%E0%A6%A8%E0%A6%BE%E0%A6%B0%E0%A7%80%E0%A6%AC%E0%A6%BF%E0%A6%A6%E0%A7%8D%E0%A6%AC%E0%A7%87%E0%A6%B7%E0%A7%80-%E0%A6%AE%E0%A6%A8%E0%A7%8D%E0%A6%A4%E0%A6%AC%E0%A7%8D%E0%A6%AF%E0%A7%87-%E0%A6%89%E0%A6%A4%E0%A7%8D%E0%A6%A4%E0%A6%AA%E0%A7%8D%E0%A6%A4-%E0%A6%B0%E0%A6%BE%E0%A6%9C%E0%A6%A8%E0%A7%80%E0%A6%A4%E0%A6%BF-%E0%A6%9C%E0%A6%BE%E0%A6%AE%E0%A6%BE%E0%A7%9F%E0%A6%BE%E0%A6%A4",
    "title": "নারীবিদ্বেষী মন্তব্যে উত্তপ্ত রাজনীতি, জামায়াত আমিরের প্রতি ক্ষোভ",
    "body": "বাংলাদেশ জামায়াতে ইসলামীর আমির ডা. শফিকুর রহমানের এক্স অ্যাকাউন্টের একটি পোস্টে নারীদের নিয়ে আপত্তিকর মন্তব্যের প্রতিবাদে আজও রাজধানীসহ দেশের বিভিন্ন স্থানে মানববন্ধন ও বিক্ষোভ মিছিল হয়েছে। এসব কর্মসূচিতে জামায়াত আমিরকে অবিলম্বে প্রকাশ্যে ক্ষমা চাওয়ার আহ্বান জানানো হয়। পাশাপাশি কেউ কেউ তার প্রার্থিতা বাতিলের দাবিও তোলেন। তবে জামায়াতে ইসলামীর পক্ষ থেকে এসব কর্মসূচিকে ‘দেউলিয়া রাজনীতির বহিঃপ্রকাশ’ বলে আখ্যা দেওয়া হয়েছে।\n\nসোমবার (২ ফেব্রুয়ারি) নারীদের নিয়ে অবমাননাকর মন্তব্যের প্রতিবাদে জামায়াত আমিরের বিরুদ্ধে বিক্ষোভ মিছিল করে জাতীয়তাবাদী মহিলা দলের নেতাকর্মীরা। এ সময় অনেকে ঝাড়ু প্রদর্শন করে ক্ষোভ প্রকাশ করেন।\n\nজামায়াত আমিরকে ক্ষমা চাওয়ার দাবি জানিয়ে মহিলা দলের সভাপতি আফরোজা আব্বাস বলেন, নারীদের নিয়ে জামায়াতের আমিরের কটূক্তিতে আমাদের হৃদয়ে রক্তক্ষরণ হচ্ছে। তিনি তার স্ত্রী ও মাকে অসম্মান করতে পারেন না। এ বিষয়ে জামায়াতের নারী নেত্রীদেরও প্রতিবাদ করা উচিত ছিল। কারণ, তিনি সমগ্র বাংলাদেশের নারী সমাজকে অপমান করেছেন। তিনি আরও বলেন, জামায়াতে ইসলামী একাত্তরেও নারীদের নির্যাতন করেছে।\n\nজামায়াত আমিরকে প্রকাশ্যে ক্ষমা চাওয়ার আহ্বান জানিয়ে বিএনপির স্থায়ী কমিটির সদস্য সেলিমা রহমান বলেন, নারীদের প্রতি কটূক্তির দায়ে জামায়াতের আমিরকে প্রকাশ্যে ক্ষমা চাইতে হবে। না হলে নারী সমাজের মনে যে ক্ষোভের আগুন জ্বলে উঠেছে, তা নিয়ন্ত্রণ করতে পারবেন না। আগামী ১২ ফেব্রুয়ারির নির্বাচনে ব্যালটেই এর জবাব দেওয়া হবে। দলের আমিরের এ ধরনের অবমাননাকর বক্তব্যের পরও জামায়াতের নারী নেত্রীদের নীরবতা লজ্জাজনক।\n\n‘চট্টগ্রামের সর্বস্তরের নারী সমাজ’-এর ব্যানারে জামায়াত আমিরকে ক্ষমা চাওয়ার আহ্বান জানিয়ে মানববন্ধন করা হয়। এতে অংশ নেওয়া নারী নেত্রীরা কর্মজীবী নারীদের নিয়ে করা ওই মন্তব্যকে ‘আপত্তিকর’ ও ‘নারীর মর্যাদাহানিকর’ বলে উল্লেখ করেন। তারা বলেন, কর্মজীবী নারীদের অবমাননাকর বক্তব্য কোনওভাবেই গ্রহণযোগ্য নয়।\n\nএছাড়া জামায়াত আমিরের প্রার্থিতা বাতিলের দাবি জানিয়েছে বাম রাজনৈতিক দলগুলোর জোট গণতান্ত্রিক যুক্তফ্রন্ট। জামায়াত আমিরের নারী-বিদ্বেষী বক্তব্যের তীব্র নিন্দা ও প্রতিবাদ জানিয়ে অবিলম্বে তার প্রার্থিতা বাতিলের জন্য নির্বাচন কমিশনের প্রতি এক বিবৃতিতে জোর দাবি জানান তারা।\n\nবিবৃতিদাতারা হলেন— গণতান্ত্রিক যুক্তফ্রন্টের কেন্দ্রীয় নেতা, বাম গণতান্ত্রিক জোটের সমন্বয়ক ও বাসদের সাধারণ সম্পাদক বজলুর রশীদ ফিরোজ, বাংলাদেশের কমিউনিস্ট পার্টির (সিপিবি) সভাপতি সাজ্জাদ জহির চন্দন, সাধারণ সম্পাদক আব্দুল্লাহ আল ক্কাফী রতন, বাংলাদেশ জাসদের সভাপতি শরীফ নুরুল আম্বিয়া, সাধারণ সম্পাদক নাজমুল হক প্রধান, বিপ্লবী কমিউনিস্ট লীগের সাধারণ সম্পাদক ইকবাল কবির জাহিদ, গণতান্ত্রিক বিপ্লবী পার্টির সাধারণ সম্পাদক মোশরেফা মিশু, বাসদ (মার্কসবাদী) সমন্বয়ক মাসুদ রানা, বাংলাদেশের সমাজতান্ত্রিক পার্টির নির্বাহী সভাপতি আব্দুল আলী এবং জাতীয় গণফ্রন্টের ভারপ্রাপ্ত সমন্বয়ক রজত হুদা।\n\nজামায়াত ইসলামীর আমির ডা. শফিকুর রহমানের নারীদের নিয়ে দেওয়া বক্তব্যকে ‘অবমাননাকর’ ও ‘আপত্তিজনক’ আখ্যা দিয়ে তীব্র প্রতিবাদ জানিয়ে বিবৃতি দিয়েছেন বাসদ (মার্কসবাদী) মনোনীত ১০ জন নারী সংসদ সদস্য প্রার্থী। তারা হলেন— প্রগতি বর্মণ তমা (রংপুর-৪), রাহেলা খাতুন (গাইবান্ধা-৫), তৌফিকা দেওয়ান লিজা (জয়পুরহাট-১), শাহিনুর আক্তার সুমি (ঢাকা-৫), সীমা দত্ত (ঢাকা-৭), তসলিমা আক্তার বিউটি (গাজীপুর-১), সাদিয়া নোশিন তাসনিম চৌধুরী (মৌলভীবাজার-২), মুনতাহার প্রীতি (নোয়াখালী-৫), আসমা আক্তার (চট্টগ্রাম-১০) ও দীপা মজুমদার (চট্টগ্রাম-১১)।\n\nএদিকে আজ এক সমাবেশে জামায়াতে ইসলামীর প্রতি ক্ষোভ জানিয়ে বিএনপি মহাসচিব মির্জা ফখরুল ইসলাম আলমগীর বলেছেন, বাংলাদেশকে সামনে এগোতে দিতে চায় না জামায়াতে ইসলামী। তারা দেশটাকে আফগানিস্তান বানাতে চায়। তারা দেশটাকে পেছনের দিকে নিয়ে যেতে চায়। তারা নারীদের কাজ করতে দিতে চায় না। তারা চায় মেয়েরা যেন ঘরে বসে থাকে।\n\nজামায়াত আমিরের এক্স অ্যাকাউন্টের পোস্টের প্রসঙ্গ তুলে নির্বাচনি সমাবেশে বিএনপি চেয়ারম্যান তারেক রহমান বলেছেন, নারীদের নিয়ে আপত্তিকর কথা বলার পর যখন তারা দেখলো বাংলাদেশের সব মানুষ তীব্র প্রতিক্রিয়া প্রদর্শন করেছে, তখন তারা বললো তাদের অ্যাকাউন্ট হ্যাক হয়ে গিয়েছিল। কিন্তু বিশেষজ্ঞরা বলছেন, এটা সম্পূর্ণ মিথ্যা কথা। কারণ, সেই বক্তব্য দেওয়ার পরও তারা অনেক বক্তব্য দিয়েছে। তাহলে কী দাঁড়ালো— তারা সমগ্র জাতির সামনে জলজ্যান্ত মিথ্যা কথা বলছে।\n\nসমাবেশে জামায়াতকে উদ্দেশ্য করে তারেক রহমান আরও বলেন, আমরা কষ্টের সঙ্গে খেয়াল করলাম, একটি রাজনৈতিক দল ৫ আগস্টের পর থেকে এ দেশের অর্ধেক জনগোষ্ঠী, অর্থাৎ নারীদের তুচ্ছ-তাচ্ছিল্য করে কথা বলা শুরু করেছে। বিএনপির পরিকল্পনা হলো, নারী-পুরুষ কাঁধে কাঁধ মিলিয়ে দেশ গড়বে।\n\nতিনি বলেন, নারীদের শিক্ষিত করতে বেগম খালেদা জিয়া মেয়েদের শিক্ষা ফ্রি করেছিলেন। এবার খালেদা জিয়ার দল সরকার গঠন করতে পারলে মা-বোনদের হাতে ফ্যামিলি কার্ড পৌঁছে দেওয়া হবে।\n\nএদিকে সমালোচনার মুখেও জয়ের ব্যাপারে আশাবাদী জামায়াত আমির ডা. শফিকুর রহমান। আজ নির্বাচনি সমাবেশে তিনি বলেন, আমরা বিশ্বাস করি, বাংলাদেশ ইনশাআল্লাহ আগামী ১২ ফেব্রুয়ারি পথ খুঁজে পাবে। বাংলাদেশের মানুষ সিদ্ধান্ত নিতে ভুল করবে না।\n\nতিনি বলেন, চব্বিশ না হলে ছাব্বিশ হতো না। যারা চব্বিশকে স্বীকার করে তাদের জন্যই ছাব্বিশ এসেছে। আর যারা চব্বিশকে স্বীকার করে না, তাদের জন্য ইনশাআল্লাহ লালকার্ড।\n\nঅপরদিকে জামায়াত আমিরকে ক্ষমা চাইতে হবে— বিএনপি নেতাকর্মীদের এমন দাবি ও ঝাড়ু মিছিলকে দেউলিয়া রাজনীতির বহিঃপ্রকাশ বলে মন্তব্য করেছেন জামায়াতে ইসলামীর সহকারী সেক্রেটারি জেনারেল ও কেন্দ্রীয় প্রচার ও মিডিয়া বিভাগের প্রধান অ্যাডভোকেট এহসানুল মাহবুব জুবায়ের। তিনি বাংলা ট্রিবিউনকে বলেন, জামায়াত আমিরের এক্স (সাবেক টুইটার) অ্যাকাউন্ট হ্যাকের বিষয়ে বিস্তারিত জানানো হয়েছে। তবুও একদল ক্রমাগত অপপ্রচার চালাচ্ছে। আগামী ১২ ফেব্রুয়ারি ভোটের মাধ্যমে আমাদের নারীরা এর জবাব দেবে।",
    "date": "2026-02-02T23:40:11+06:00",
    "language": "bn",
    "source": "bangla_tribune",
    "category": "politics",
    "tokens": 731,
    "named_entities": [],
    "tags": [],
    "crawled_at": "2026-02-02T19:47:02.602027"
  },
  {
    "url": "https://www.banglatribune.com/politics/bnp/932322/%E0%A6%A8%E0%A6%BE%E0%A6%B0%E0%A7%80%E0%A6%A6%E0%A7%87%E0%A6%B0-%E0%A6%B8%E0%A6%AE%E0%A7%8D%E0%A6%AE%E0%A6%BE%E0%A6%A8-%E0%A6%A8%E0%A6%BE-%E0%A6%A6%E0%A6%BF%E0%A6%B2%E0%A7%87-%E0%A6%AA%E0%A6%BE%E0%A6%B2%E0%A6%BE%E0%A6%A4%E0%A7%87-%E0%A6%B9%E0%A7%87%E0%A6%B2%E0%A6%BF%E0%A6%95%E0%A6%AA%E0%A7%8D%E0%A6%9F%E0%A6%BE%E0%A6%B0%E0%A6%93-%E0%A6%AA%E0%A6%BE%E0%A6%AC%E0%A7%87%E0%A6%A8",
    "title": "নারীদের সম্মান না দিলে পালানোর জন্য হেলিকপ্টারও পাবেন না: এস এম জাহাঙ্গীর",
    "body": "জামায়াতে ইসলামীর আমির ডা. শফিকুর রহমানকে উদ্দেশ্য করে ঢাকা-১৮ আসনের বিএনপি মনোনীত প্রার্থী ও ঢাকা মহানগর উত্তর বিএনপির যুগ্ম আহ্বায়ক এস এম জাহাঙ্গীর হোসেন বলেছেন, “নারীদের প্রতি সম্মান দেখিয়ে কথা বলুন। কর্মজীবী নারীদের নিয়ে অশালীন মন্তব্য করলে দেশের মা-বোনেরা রাস্তায় নেমে প্রতিবাদ জানাবে। তখন আপনি পালানোর জন্য হেলিকপ্টারও খুঁজে পাবেন না।”\n\nসোমবার (২ ফেব্রুয়ারি) রাজধানীর তুরাগের রানাভোলা এলাকায় নির্বাচনি প্রচারণা ও গণসংযোগ শুরুর আগে পথসভায় তিনি এসব কথা বলেন।\n\nএস এম জাহাঙ্গীর বলেন, “আপনার ভেরিফাইড আইডি থেকে নারীদের প্রতি যে ভাষায় মন্তব্য করেছেন, সেই অধিকার আপনাকে কেউ দেয়নি। দেশের উন্নয়ন, নারীদের সুরক্ষা এবং টেকসই ভোটাধিকার নিশ্চিত করতে হলে আগামী ১২ তারিখ ধানের শীষ প্রতীকে ভোট দিয়ে তারেক রহমানের হাতকে শক্তিশালী করতে হবে।”\n\nনেতাকর্মীদের উদ্দেশে তিনি বলেন, বিগত ১৭ বছর বিএনপি নেতাকর্মীরা যেভাবে মিথ্যা মামলা ও জুলুম-নির্যাতনের শিকার হয়েছেন, ভবিষ্যতে যেন রাজনৈতিক প্রতিপক্ষ এই আসনে তেমন পরিস্থিতির শিকার না হয়, সেদিকে খেয়াল রাখতে হবে। বিএনপি প্রতিহিংসার রাজনীতিতে বিশ্বাস করে না।\n\nপথসভায় প্রধান অতিথি হিসেবে উপস্থিত ছিলেন ঢাকা মহানগর উত্তর বিএনপির সদস্য সচিব মো. মোস্তফা জামান। তিনি বলেন, “২০২৩ সালে এই রানাভোলায় আমাদের জনসভায় আওয়ামী লীগের গুন্ডাবাহিনী হামলা করেছিল, উল্টো আমাদের ওপরই মামলা দেওয়া হয়েছিল। আমরা অতীতের সেসব ঘটনার প্রতিশোধ নেবো না। ঢাকা-১৮ আসনে যেন সর্বোচ্চ ভোটের ব্যবধানে এস এম জাহাঙ্গীর হোসেন নির্বাচিত হন, সেই লক্ষ্যে সবাইকে কাজ করতে হবে।”\n\nতুরাগ থানা বিএনপির আহ্বায়ক মো. আমান উল্লাহ’র সভাপতিত্বে অনুষ্ঠিত এই গণসংযোগে বিএনপি ও এর অঙ্গসংগঠনের নেতাকর্মীরা উপস্থিত ছিলেন।",
    "date": "2026-02-02T22:06:53+06:00",
    "language": "bn",
    "source": "bangla_tribune",
    "category": "politics",
    "tokens": 226,
    "named_entities": [],
    "tags": [],
    "crawled_at": "2026-02-02T19:47:06.896632"
  },
  {
    "url": "https://www.banglatribune.com/politics/jamat-e-islam/932319/%E0%A6%9C%E0%A6%BE%E0%A6%AE%E0%A6%BE%E0%A7%9F%E0%A6%BE%E0%A6%A4-%E0%A6%86%E0%A6%AE%E0%A6%BF%E0%A6%B0%E0%A7%87%E0%A6%B0-%E0%A6%AA%E0%A6%95%E0%A7%8D%E0%A6%B7%E0%A7%87-%E0%A6%A1%E0%A6%BE%E0%A6%95%E0%A6%B8%E0%A7%81-%E0%A6%A8%E0%A7%87%E0%A6%A4%E0%A6%BE%E0%A6%A6%E0%A7%87%E0%A6%B0-%E0%A6%97%E0%A6%A3%E0%A6%B8%E0%A6%82%E0%A6%AF%E0%A7%8B%E0%A6%97%C2%A0",
    "title": "জামায়াত আমিরের পক্ষে ডাকসু নেতাদের গণসংযোগ",
    "body": "আসন্ন ত্রয়োদশ জাতীয় সংসদ নির্বাচনে ঢাকা-১৫ আসনের ‘দাঁড়িপাল্লা’ প্রতীকের প্রার্থী ও বাংলাদেশ জামায়াতে ইসলামীর আমির ডা. শফিকুর রহমানের পক্ষে গণসংযোগ চালিয়েছেন ডাকসু প্রতিনিধি ও স্থানীয় রাজনৈতিক নেতাকর্মীরা। সোমবার (২ ফেব্রুয়ারি) বিকালে মিরপুরের মনিপুর বালিকা বিদ্যালয়ের সামনে থেকে এই প্রচারণা শুরু হয়।\n\nপ্রচারণাকালে প্রতিনিধি দলটি মনিপুর বালিকা বিদ্যালয় সংলগ্ন এলাকা থেকে সমাজকল্যাণ রোড পর্যন্ত বিভিন্ন ব্যবসা প্রতিষ্ঠান এবং বাসাবাড়িতে গিয়ে ভোটারদের সঙ্গে কুশল বিনিময় করেন। তারা ডা. শফিকুর রহমানের লিফলেট বিতরণ করেন এবং দাঁড়িপাল্লা প্রতীকে ভোট দেওয়ার আহ্বান জানান।\n\nএই গণসংযোগে অংশ নেন ঢাকা বিশ্ববিদ্যালয় কেন্দ্রীয় ছাত্র সংসদের (ডাকসু) এজিএস মহিউদ্দিন খান।\n\nপ্রচারণায় আরও অংশগ্রহণ করেন জাতীয় নাগরিক পার্টির (এনসিপি) ঢাকা মহানগর পূর্ব থানার যুগ্ম আহ্বায়ক কাজী সাইফুল। এছাড়া মিরপুর পূর্ব জামায়াতের সেক্রেটারি ও স্থানীয় বিভিন্ন পর্যায়ের নেতাকর্মী এ সময় উপস্থিত ছিলেন।\n\n১০ দলীয় নির্বাচনি ঐক্য ও নাগরিক পার্টির সমর্থিত প্রার্থী হিসেবে ডা. শফিকুর রহমানের এই প্রচারণায় সাধারণ ভোটারদের মাঝেও ইতিবাচক সাড়া লক্ষ্য করা গেছে বলে জানান সংশ্লিষ্ট নেতারা।",
    "date": "2026-02-02T21:49:40+06:00",
    "language": "bn",
    "source": "bangla_tribune",
    "category": "politics",
    "tokens": 148,
    "named_entities": [],
    "tags": [],
    "crawled_at": "2026-02-02T19:47:11.173830"
  },
  {
    "url": "https://www.banglatribune.com/politics/other-politics/932316/%E0%A6%B8%E0%A6%BE%E0%A6%87%E0%A6%AB%E0%A7%81%E0%A6%B2-%E0%A6%B9%E0%A6%95%E0%A7%87%E0%A6%B0-%E0%A6%AA%E0%A7%8D%E0%A6%B0%E0%A6%9A%E0%A6%BE%E0%A6%B0-%E0%A6%AE%E0%A6%BF%E0%A6%9B%E0%A6%BF%E0%A6%B2%E0%A7%87-%E0%A6%A8%E0%A7%80%E0%A6%B0%E0%A6%AC-%E0%A6%B8%E0%A6%AE%E0%A6%B0%E0%A7%8D%E0%A6%A5%E0%A6%95%E0%A6%A6%E0%A7%87%E0%A6%B0-%E0%A6%B9%E0%A6%BE%E0%A6%AE%E0%A6%B2%E0%A6%BE%E0%A6%B0",
    "title": "সাইফুল হকের প্রচার মিছিলে নীরব সমর্থকদের হামলার অভিযোগ, আহত ৫",
    "body": "রাজধানীর হাতিরঝিল থানার ৩৬ নম্বর ওয়ার্ডে নির্বাচনি প্রচারণাকালে হামলার ঘটনা ঘটেছে। বিএনপি সমর্থিত ওয়ার্কার্স পার্টির প্রার্থী সাইফুল হকের (কোদাল প্রতীক) মিছিলে স্বতন্ত্র প্রার্থী সাইফুল আলম নীরবের (ফুটবল প্রতীক) সমর্থকদের হামলায় অন্তত ৫ জন কর্মী আহত হয়েছেন। আহতদের মধ্যে তিনজনকে ঢাকা মেডিক্যাল কলেজ (ঢামেক) হাসপাতালে ভর্তি করা হয়েছে।\n\nসোমবার (২ ফেব্রুয়ারি) সন্ধ্যায় মগবাজারের মীরবাগ এলাকায় এ ঘটনা ঘটে। আহতরা হলেন— আহাদ হোসেন খান (২৭), মো. হোসেন (৩৫) ও আব্দুর রহমান সাকিন (৩০)।\n\nআহত কর্মীদের দেখতে হাসপাতালে এসে সাইফুল হক অভিযোগ করেন, “মীরবাগ এলাকায় নির্বাচনি মিছিল শেষে ফেরার পথে বিএনপির বহিষ্কৃত নেতা ও স্বতন্ত্র প্রার্থী সাইফুল আলম নীরবের সমর্থক মাসুমের নেতৃত্বে ৩০-৪০ জন আমাদের কর্মীদের ওপর অতর্কিত হামলা চালায়। এতে আমাদের বেশ কয়েকজন কর্মী রক্তাক্ত হয়েছেন। একজনের অবস্থা আশঙ্কাজনক।”\n\nতিনি এই হামলার তীব্র নিন্দা জানিয়ে বলেন, “হামলাকারীদের ভিডিও ফুটেজ দেখে শনাক্ত করে আগামী ২৪ ঘণ্টার মধ্যে গ্রেফতার করতে হবে। অন্যথায় আমরা কঠোর কর্মসূচিতে যাবো। এই ঘটনায় থানায় মামলা দায়েরের প্রস্তুতি চলছে।”\n\nনির্বাচনি পরিবেশ নিয়ে উদ্বেগ প্রকাশ করে সাইফুল হক আরও বলেন, ঢাকা-১২ আসনের বেশ কয়েকটি ভোটকেন্দ্র আমরা ঝুঁকিপূর্ণ বলে মনে করছি। সুষ্ঠু ও শান্তিপূর্ণ নির্বাচনের স্বার্থে সেসব কেন্দ্রে বাড়তি নিরাপত্তা নিশ্চিত করতে নির্বাচন কমিশন ও আইনশৃঙ্খলা বাহিনীর জরুরি হস্তক্ষেপ প্রয়োজন।\n\nএদিকে হাতিরঝিল থানা বিএনপির আহ্বায়ক নাজমুল হক মাসুদ বাংলা ট্রিবিউনকে বলেন, “কোদাল প্রতীকের গণসংযোগের সময় ফুটবল প্রতীকের মিছিল মুখোমুখি হয়ে যায়। তখন উত্তেজনা হলেও সিনিয়র নেতাদের হস্তক্ষেপে কোনও সংঘর্ষের ঘটনা ঘটেনি। তবে সামান্য হাতাহাতির ঘটনা ঘটেছে।”",
    "date": "2026-02-02T21:32:41+06:00",
    "language": "bn",
    "source": "bangla_tribune",
    "category": "politics",
    "tokens": 224,
    "named_entities": [],
    "tags": [],
    "crawled_at": "2026-02-02T19:47:14.182583"
  },
  {
    "url": "https://www.banglatribune.com/politics/bnp/932306/%E0%A6%AA%E0%A6%AC%E0%A6%BF%E0%A6%A4%E0%A7%8D%E0%A6%B0-%E0%A6%B6%E0%A6%AC%E0%A7%87-%E0%A6%AC%E0%A6%B0%E0%A6%BE%E0%A6%A4-%E0%A6%89%E0%A6%AA%E0%A6%B2%E0%A6%95%E0%A7%8D%E0%A6%B7%E0%A7%87-%E0%A6%AE%E0%A7%81%E0%A6%B8%E0%A6%B2%E0%A6%BF%E0%A6%AE-%E0%A6%89%E0%A6%AE%E0%A7%8D%E0%A6%AE%E0%A6%BE%E0%A6%B9%E0%A6%B0-%E0%A6%B6%E0%A6%BE%E0%A6%A8%E0%A7%8D%E0%A6%A4%E0%A6%BF-%E0%A6%93",
    "title": "পবিত্র শবে বরাত উপলক্ষে মুসলিম উম্মাহর শান্তি ও কল্যাণ কামনা তারেক রহমানের",
    "body": "পবিত্র শবে বরাত উপলক্ষে দেশবাসীসহ মুসলিম উম্মাহর শান্তি, সমৃদ্ধি ও কল্যাণ কামনা করেছেন বিএনপির চেয়ারম্যান তারেক রহমান। সোমবার (২ ফেব্রুয়ারি) সামাজিক যোগাযোগমাধ্যম ফেসবুকে নিজের ভেরিফায়েড পেজে দেওয়া বিবৃতিতে তিনি এই রজনীর তাৎপর্য তুলে ধরেন।\n\nবিবৃতিতে তারেক রহমান বলেন, শাবান মাসের এই মহিমান্বিত রাতটি ‘নাজাত’ বা মুক্তির বার্তা নিয়ে আসে। শবে বরাতের গুরুত্ব অপরিসীম, কারণ এই রাতে পরম করুণাময় আল্লাহ তাআলা তার বান্দাদের জন্য রহমত ও দয়ার ভাণ্ডার খুলে দেন। এটি পবিত্র রমজানেরও আগমনী বার্তা।\n\nতিনি উল্লেখ করেন, এই রাতে ধর্মপ্রাণ মুসলমানরা সারারাত ইবাদতের মাধ্যমে নিজেদের ভুল-ত্রুটি ও বিচ্যুতির জন্য মহান আল্লাহর কাছে ক্ষমা প্রার্থনা করেন। নেক আমলের মাধ্যমে আল্লাহর সান্নিধ্য লাভের এক অনন্য সুযোগ এই রজনী।\n\nবিএনপির চেয়ারম্যান তার বার্তায় সব ধরনের অনাচার, অপকর্ম ও অপবিত্রতা থেকে মুক্তি লাভের জন্য আল্লাহর দরবারে প্রার্থনা করার আহ্বান জানান। তিনি লেখেন, “আমরা সবাই সহিংসতা, রক্তপাত, হিংসা ও বিদ্বেষ পরিহার করে মানবজাতির বৃহত্তর কল্যাণে সহিষ্ণুতা, সংযম ও সৌহার্দ্য অর্জনে নিজেদের নিবেদিত রাখবো। মহিমান্বিত রাতে আমাদের এই নিবেদন নিশ্চয়ই আল্লাহ রাব্বুল আলামিন কবুল করবেন।”\n\nতারেক রহমান বিশ্ব শান্তি এবং মুসলিম বিশ্বের ঐক্য, সংহতি ও নিরাপত্তা নিশ্চিত করতে আল্লাহর নিকট বিশেষ মোনাজাতের ওপর গুরুত্বারোপ করেন। পরিশেষে তিনি পবিত্র শবে বরাতের এই রজনীতে বাংলাদেশসহ সমগ্র মুসলিম বিশ্বের উত্তরোত্তর উন্নতি, কল্যাণ ও শান্তি কামনা করেন।",
    "date": "2026-02-02T20:34:31+06:00",
    "language": "bn",
    "source": "bangla_tribune",
    "category": "politics",
    "tokens": 197,
    "named_entities": [],
    "tags": [],
    "crawled_at": "2026-02-02T19:47:18.089360"
  },
  {
    "url": "https://www.banglatribune.com/politics/other-politics/932300/%E0%A6%9C%E0%A6%BE%E0%A6%AE%E0%A6%BE%E0%A6%AF%E0%A6%BC%E0%A6%BE%E0%A6%A4-%E0%A6%86%E0%A6%AE%E0%A6%BF%E0%A6%B0%E0%A7%87%E0%A6%B0-%E0%A6%86%E0%A6%AA%E0%A6%A4%E0%A7%8D%E0%A6%A4%E0%A6%BF%E0%A6%95%E0%A6%B0-%E0%A6%AC%E0%A6%95%E0%A7%8D%E0%A6%A4%E0%A6%AC%E0%A7%8D%E0%A6%AF%E0%A7%87%E0%A6%B0-%E0%A6%AA%E0%A7%8D%E0%A6%B0%E0%A6%A4%E0%A6%BF%E0%A6%AC%E0%A6%BE%E0%A6%A6%E0%A7%87-%E0%A6%AC%E0%A6%BE%E0%A6%B8%E0%A6%A6",
    "title": "জামায়াত আমিরের আপত্তিকর বক্তব্যের প্রতিবাদ বাসদ-মার্কসবাদীর ১০ নারী প্রার্থীর",
    "body": "জামায়াতে ইসলামীর আমির ডা. শফিকুর রহমানের নারীদের নিয়ে দেওয়া বক্তব্যকে ‘অবমাননাকর’ ও ‘আপত্তিজনক’ আখ্যা দিয়ে তীব্র প্রতিবাদ জানিয়েছেন বাংলাদেশের সমাজতান্ত্রিক দল-বাসদ (মার্কসবাদী) মনোনীত ১০ জন নারী সংসদ সদস্য প্রার্থী। সোমবার (২ ফেব্রুয়ারি) দুপুরে গণমাধ্যমে পাঠানো যৌথ বিবৃতিতে তারা এই প্রতিবাদ জানান।\n\nবিবৃতিতে উল্লেখ করা হয়, গত ৩১ জানুয়ারি জামায়াত আমিরের এক্স (সাবেক টুইটার) অ্যাকাউন্ট থেকে একটি পোস্টে বলা হয়, আধুনিকতার নামে নারীদের ঘর থেকে বের করা ‘পতিতাবৃত্তির আরেকটি রূপ’। যদিও পরে দলটির পক্ষ থেকে দাবি করা হয় অ্যাকাউন্টটি হ্যাক করা হয়েছিল। তবে বাসদ (মার্কসবাদী) নেতারা বলছেন, ২৯ জানুয়ারি আন্তর্জাতিক গণমাধ্যম আল-জাজিরায় প্রকাশিত এক সাক্ষাৎকারে ডা. শফিকুর রহমান নিজেই দাবি করেছেন— জৈবিক ও সৃষ্টিগত কারণেই নারীরা শীর্ষ নেতৃত্বে আসার অনুপযুক্ত।\n\nবিবৃতিতে প্রার্থীরা বলেন, গত ১ ফেব্রুয়ারি জামায়াত আমির ফেসবুকে দেওয়া বক্তব্যে দাবি করেছেন যে, তারা রাজনীতি ও স্থানীয় সরকারে নারীর নেতৃত্ব ও ক্ষমতায়নকে সমর্থন করেন। বাসদ (মার্কসবাদী)-র মতে, আল-জাজিরার সাক্ষাৎকারের সঙ্গে এই ফেসবুক স্ট্যাটাস সম্পূর্ণ বিপরীত। যদি তারা নারী নেতৃত্বকে সমর্থনই করেন, তবে নারী কেন দলের প্রধান হতে পারবেন না— সেই প্রশ্ন তুলেছেন প্রার্থীরা।\n\n১০ নারী প্রার্থী তাদের বিবৃতিতে আরও বলেন, “জামায়াতের আমিরের বক্তব্য থেকে এটি স্পষ্ট যে, ইশতেহারে তারা যা বলেন, বাস্তবে তা বিশ্বাস করেন না। ভোট পাওয়ার জন্য গণতান্ত্রিক সাজার চেষ্টা করলেও তাদের ভেতরে নারীদের নিয়ে চরম সংকীর্ণতা রয়ে গেছে। আমরা মনে করি, এই পরস্পরবিরোধী অবস্থানের বিষয়ে তাদের স্পষ্ট ব্যাখ্যা দেওয়া উচিত।”\n\nবিবৃতিদাতা ১০ প্রার্থী হলেন— প্রগতি বর্মণ তমা (রংপুর-৪), রাহেলা খাতুন (গাইবান্ধা-৫), তৌফিকা দেওয়ান লিজা (জয়পুরহাট-১), শাহিনুর আক্তার সুমি (ঢাকা-৫), সীমা দত্ত (ঢাকা-৭), তসলিমা আক্তার বিউটি (গাজীপুর-১), সাদিয়া নোশিন তাসনিম চৌধুরী (মৌলভীবাজার-২), মুনতাহার প্রীতি (নোয়াখালী-৫), আসমা আক্তার (চট্টগ্রাম-১০) ও দীপা মজুমদার (চট্টগ্রাম-১১)।\n\nবিবৃতিতে প্রার্থীরা নারীদের সামাজিক সম্মান ও অধিকার নিয়ে এমন বিভ্রান্তিকর ও অবমাননাকর মন্তব্য থেকে বিরত থাকতে সংশ্লিষ্টদের প্রতি আহ্বান জানান।",
    "date": "2026-02-02T20:04:48+06:00",
    "language": "bn",
    "source": "bangla_tribune",
    "category": "politics",
    "tokens": 274,
    "named_entities": [],
    "tags": [],
    "crawled_at": "2026-02-02T19:47:22.149337"
  },
  {
    "url": "https://www.banglatribune.com/politics/other-politics/932298/%E0%A6%B8%E0%A7%81%E0%A6%B7%E0%A7%8D%E0%A6%A0%E0%A7%81-%E0%A6%A8%E0%A6%BF%E0%A6%B0%E0%A7%8D%E0%A6%AC%E0%A6%BE%E0%A6%9A%E0%A6%A8%E0%A7%87%E0%A6%B0-%E0%A6%AA%E0%A6%B0%E0%A6%BF%E0%A6%AC%E0%A7%87%E0%A6%B6-%E0%A6%A8%E0%A6%BF%E0%A7%9F%E0%A7%87-%E0%A6%AA%E0%A7%8D%E0%A6%B0%E0%A6%B6%E0%A7%8D%E0%A6%A8-%E0%A6%B8%E0%A6%BF%E0%A6%87%E0%A6%B8%E0%A6%BF%E2%80%99%E0%A6%B0",
    "title": "সুষ্ঠু নির্বাচনের পরিবেশ নিয়ে প্রশ্ন, সিইসি’র সঙ্গে এনসিপি প্রতিনিধি দলের সাক্ষাৎ",
    "body": "আসন্ন ত্রয়োদশ জাতীয় সংসদ নির্বাচনকে সামনে রেখে প্রধান নির্বাচন কমিশনার (সিইসি) এ এম এম নাসির উদ্দিনের সঙ্গে সাক্ষাৎ করে লেভেল প্লেয়িং ফিল্ড নিশ্চিতসহ একাধিক গুরুতর অভিযোগ জানিয়েছে জাতীয় নাগরিক পার্টি (এনসিপি)। দলটির দাবি, একটি নির্দিষ্ট পক্ষ অনবরত হামলা করে পার পেয়ে যাচ্ছে, যা সুষ্ঠু নির্বাচনের পরিবেশকে প্রশ্নবিদ্ধ করছে।\n\nসোমবার (২ ফেব্রুয়ারি) রাজধানীর আগারগাঁওয়ের নির্বাচন ভবনে সিইসি’র সঙ্গে সাক্ষাৎ শেষে এনসিপির প্রতিনিধি দল সাংবাদিকদের এসব কথা জানায়।\n\nএনসিপির কেন্দ্রীয় নির্বাচন পরিচালনা কমিটির সদস্য সচিব আয়মান রাহাত অভিযোগ করেন, “বিএনপির সাবেক স্বরাষ্ট্রমন্ত্রী আলতাফ হোসেন চৌধুরী প্রকাশ্যে বলেছেন যে, তাদের প্রার্থী বাছাইয়ে পুলিশ, এনএসআই এবং ডিজিএফআই-এর জরিপ ব্যবহার করা হয়েছে। রাষ্ট্রীয় তিনটি গুরুত্বপূর্ণ সংস্থা যদি একটি দলের প্রার্থী বাছাইয়ের কাজ করে, তবে তারা নির্বাচনে কতটা নিরপেক্ষ থাকবে? এটি অত্যন্ত উদ্বেগের (এলার্মিং) বিষয়।”\n\nতিনি আরও অভিযোগ করেন, রাজনৈতিক এজেন্ডা বাস্তবায়নে বাংলাদেশ ব্যাংকের জনৈক পরিচালক ব্যাংকগুলোর কাছে ঋণগ্রহীতাদের তথ্য চেয়ে চিঠি পাঠিয়েছেন। ওই কর্মকর্তার দ্রুত প্রত্যাহার দাবি করে এনসিপি জানায়, রাষ্ট্রীয় প্রতিষ্ঠানের এমন ব্যবহার নির্বাচনি পরিবেশ নষ্ট করছে।\n\nনোয়াখালী-৬ (হাতিয়া) আসনে ফেরি উদ্বোধনকে কেন্দ্র করে এনসিপি ও জামায়াতের ওপর হামলার প্রসঙ্গ টেনে প্রতিনিধি দলটি জানায়, ভিডিও ফুটেজ থাকা সত্ত্বেও পুলিশ কাউকে গ্রেফতার করেনি। উল্টো প্রশাসনের কর্মকর্তারা হামলাকারীদের পক্ষ নিচ্ছেন বলে তারা অভিযোগ করেন। এছাড়া শেরপুরে জামায়াত নেতা নিহতের ঘটনায় আসামিদের আগাম জামিন নিয়েও তারা উদ্বেগ প্রকাশ করেন।\n\nআসন্ন গণভোট নিয়ে অপপ্রচার চালানো হচ্ছে উল্লেখ করে এনসিপি জানায়, “হ্যাঁ ভোট দিলে সংবিধান থেকে বিসমিল্লাহ বা মুক্তিযুদ্ধের চেতনা মুছে যাবে— এমন বিভ্রান্তিকর তথ্যের বিরুদ্ধে ইসিকে কঠোর হতে হবে।” এছাড়া জামায়াতে ইসলামীর নারী কর্মীদের ওপর হামলা ও অনলাইনে হয়রানির ঘটনায় নিন্দা জানিয়ে নারী প্রার্থীদের জন্য নিরাপদ পরিবেশ নিশ্চিত করার দাবি জানানো হয়।\n\nসাক্ষাৎ শেষে আয়মান রাহাত বলেন, “ইসির পক্ষ থেকে ব্যবস্থা নেওয়ার আশ্বাস দেওয়া হলেও আমরা পুরোপুরি আশ্বস্ত হতে পারছি না। হামলার তিন-চার দিন পার হয়ে গেলেও যখন কেউ গ্রেফতার হয় না, তখন আশ্বাসের কোনও মূল্য থাকে না।”\n\nপ্রতিনিধি দলে আরও উপস্থিত ছিলেন এনসিপির যুগ্ম সদস্য সচিব আকরাম হোসাইন ও অ্যাডভোকেট হুমায়রা নূর।",
    "date": "2026-02-02T19:45:21+06:00",
    "language": "bn",
    "source": "bangla_tribune",
    "category": "politics",
    "tokens": 305,
    "named_entities": [],
    "tags": [],
    "crawled_at": "2026-02-02T19:47:25.271453"
  },
  {
    "url": "https://www.banglatribune.com/politics/932288/%E0%A6%A8%E0%A6%BE%E0%A6%B0%E0%A7%80-%E0%A6%AC%E0%A6%BF%E0%A6%A6%E0%A7%8D%E0%A6%AC%E0%A7%87%E0%A6%B7%E0%A7%80-%E0%A6%AC%E0%A6%95%E0%A7%8D%E0%A6%A4%E0%A6%AC%E0%A7%8D%E0%A6%AF%E0%A7%87%E0%A6%B0-%E0%A6%A6%E0%A6%BE%E0%A7%9F%E0%A7%87-%E0%A6%9C%E0%A6%BE%E0%A6%AE%E0%A6%BE%E0%A7%9F%E0%A6%BE%E0%A6%A4-%E0%A6%86%E0%A6%AE%E0%A6%BF%E0%A6%B0%E0%A7%87%E0%A6%B0",
    "title": "নারী বিদ্বেষী বক্তব্যের দায়ে জামায়াত আমিরের প্রার্থিতা বাতিলের দাবি",
    "body": "নারী বিদ্বেষী বক্তব্যের দায়ে জামায়াত আমিরের প্রার্থিতা বাতিলের দাবি জানিয়েছে বাম রাজনৈতিক দলগুলোর জোট গণতান্ত্রিক যুক্তফ্রন্ট।\n\nসোমবার (২ ফেব্রুয়ারি) বাসদ কেন্দ্রীয় কমিটির সহ-সাধারণ সম্পাদক রাজেকুজ্জামান রতনের সই করা বিজ্ঞপ্তিতে গণতান্ত্রিক যুক্তফ্রন্টের শীর্ষ নেতারা বলেন, গত ২৯ জানুয়ারি আল জাজিরার সাথে সাক্ষাৎকারে জামায়াত আমির অত্যন্ত স্পষ্ট করে বলেছেন, ‘সৃষ্টিগত কারণেই নারীরা তাদের দলের শীর্ষ নেতৃত্বে আসার অনুপযুক্ত’। ৩১ জানুয়ারি তার এক্স টুইটার অ্যাকাউন্ট থেকে একটি পোস্ট করা হয় সেখানেও বলা হয়, ‘‘আমরা বিশ্বাস করি যে, আধুনিকতার নামে যখন নারীদের ঘর থেকে বের করা হয় তখন তারা শোষণ, নৈতিক অবক্ষয় এবং নিরাপত্তাহীনতার মুখোমুখি হয়। এটি পতিতাবৃত্তির আরেকটি রূপ ছাড়া কিচুই নয়।’’ যদিও জামায়াতের পক্ষ থেকে পরবর্তীকালে সংবাদ সম্মেলন করে অ্যাকাউন্ট হ্যাক করার দাবি করা হয়েছে।\n\nপরে ১ ফেব্রুয়ারি জামায়াত আমিরের অফিসিয়াল ফেসবুক অ্যাকাউন্টে একটি বক্তব্যে তিনি বলেন, ‘‘আমাদের ইশতেহার প্রথম দিন থেকেই স্পষ্ট। আমরা রাজনীতি এবং স্থানীয় সরকারে নারীর নেতৃত্ব, গ্রামীন নারীদের অর্থনৈতিক ক্ষমতায়ন, শক্তিশালী আইনি সুরক্ষা এবং সামাজিক সম্মানকে সমর্থন করি।’’\n\nযুক্ত ফ্রন্ট নেতারা বিবৃতিতে বলেন, ‘‘আল জাজিরার সঙ্গে দেওয়া সাক্ষাৎকার এবং ফেসবুক স্ট্যাটাস একটি আরেকটির সঙ্গে সাংঘর্ষিক এবং পরস্পর বিপরীত। রাজনীতিতে নারী নেতৃত্ব যদি তারা সমর্থন করেন, তাহলে দলের শীর্ষ পদে বা প্রধান কেন হতে পারবে না। এ প্রশ্নের কী কোনও উত্তর আছে? আসলে ইশতেহারে যা বলা আছে— তা তারা বিশ্বাস করেন না। কারণ, জামায়াতের প্রতিষ্ঠাতা আবুল আলা মওদুদী স্পষ্ট করে বলেছেন— নারী রাজনীতি, রাষ্ট্রশাসন ও সামরিক ক্ষেত্রে ভূমিকা রাখতে পারেন না। তাই মওদুদীর অনুসারী জামায়াত কখনই নারী নেতৃত্ব মানে না।’’\n\nতার বলেন, ‘‘জামায়াতের নারী শাখার নেত্রীরাও নির্বাচন কমিশনে গিয়ে বলেছেন, ‘জামায়াত একটা ইসলামী দল, ইসলামে নারী শীর্ষ নেতৃত্বে আসতে পারবে না এমন বিধান রয়েছে। এটা মেনে নিয়েই তারা জামায়াত করেন।’ শুধু তাই নয়, জামায়াতের বিভিন্ন নেতারাও নারীদের হেয়প্রতিপন্ন করে অবমানাকর বক্তব্য বিবৃতি হর হামেসাই দিচ্ছেন।’’\n\nসম্প্রতি বরগুনায় জামায়াতের এক নেতা নারী বিদ্বেষী বক্তব্য দিয়ে নারী বিদ্বেষী বক্তব্য দেন।\n\nএ থেকে বুঝা যায়, জামায়াত আসলে নারীদেরকে কী নজরে দেখে। ফলে আইডি হ্যাক নয়, জামায়াত আমিরসহ জামায়াত নেতাদের মাথা বহু আগেই মওদুদীর ইসলাম চিন্তা হ্যাক করে রেখেছে। মুখে যতই সুন্দর কথা বলুক, মাঝে মাঝে সেই সত্যটা মুখ দিয়ে বেরিয়ে আসে।\n\nবিবৃতিতে নেতারা জামায়াত আমিরের নারী বিদ্বেষী বক্তব্যের তীব্র নিন্দা ও প্রতিবাদ জানিয়ে অবিলম্বে তার প্রার্থিতা বাতিলের জন্য নির্বাচন কমিশনের প্রতি জোর দাবি জানান।\n\nবিবৃতিতে সই করেন গণতান্ত্রিক যুক্তফ্রন্টের কেন্দ্রীয় নেতা, বাম গণতান্ত্রিক জোটের সমন্বয়ক ও বাসদের সাধারণ সম্পাদক বজলুর রশীদ ফিরোজ, বাংলাদেশের কমিউনিস্ট পার্টির (সিপিবি) সভাপতি সাজ্জাদ জহির চন্দন, সাধারণ সম্পাদক আব্দুল্লাহ আল ক্কাফী রতন, বাংলাদেশ জাসদ-এর সভাপতি শরীফ নুরুল আম্বিয়া, সাধারণ সম্পাদক নাজমুল হক প্রধান, বিপ্লবী কমিউনিস্ট লীগের সাধারণ সম্পাদক ইকবাল কবির জাহিদ, গণতান্ত্রিক বিপ্লবী পার্টির সাধারণ সম্পাদক মোশরেফা মিশু, বাসদ (মার্কসবাদী) সমন্বয়ক মাসুদ রানা, বাংলাদেশের সমাজতান্ত্রিক পার্টির নির্বাহী সভাপতি আব্দুল আলী, জাতীয় গণফ্রন্টের ভারপ্রাপ্ত সমন্বয়ক রজত হুদা।",
    "date": "2026-02-02T19:06:34+06:00",
    "language": "bn",
    "source": "bangla_tribune",
    "category": "politics",
    "tokens": 428,
    "named_entities": [],
    "tags": [],
    "crawled_at": "2026-02-02T19:47:28.428522"
  },
  {
    "url": "https://www.banglatribune.com/politics/bnp/932259/%E2%80%98%E0%A6%AF%E0%A6%BE%E0%A6%B0%E0%A6%BE-%E0%A6%AE%E0%A6%BE-%E0%A6%AC%E0%A7%8B%E0%A6%A8%E0%A6%A6%E0%A7%87%E0%A6%B0-%E0%A6%A8%E0%A6%BF%E0%A6%B0%E0%A6%BE%E0%A6%AA%E0%A6%A4%E0%A7%8D%E0%A6%A4%E0%A6%BE-%E0%A6%A6%E0%A6%BF%E0%A6%A4%E0%A7%87-%E0%A6%AA%E0%A6%BE%E0%A6%B0%E0%A7%87-%E0%A6%A8%E0%A6%BE-%E0%A6%A4%E0%A6%BE%E0%A6%A6%E0%A7%87%E0%A6%B0-%E0%A6%95%E0%A6%BE%E0%A6%9B%E0%A7%87",
    "title": "‘যারা মা-বোনদের নিরাপত্তা দিতে পারে না, তাদের কাছে দেশ নিরাপদ নয়’",
    "body": "নির্বাচনি প্রচারণার ১২তম দিনে ঢাকা-১৬ আসনের বিএনপি মনোনীত ধানের শীষ প্রতীকের প্রার্থী আমিনুল হক মিরপুর-১২ নম্বর এলাকায় গণসংযোগ করেছেন। সোমবার (২ ফেব্রুয়ারি) সকালে ডি-ব্লক এলাকায় সাধারণ মানুষের সঙ্গে কুশল বিনিময়কালে তিনি প্রতিদ্বন্দ্বী জামায়াতে ইসলামীর আমিরের সাম্প্রতিক নারীবিষয়ক বক্তব্যের কঠোর সমালোচনা করেন।\n\nগণসংযোগকালে আমিনুল হক বলেন, “যে দলের প্রধান নারীদের নিয়ে কুরুচিপূর্ণ মন্তব্য করেন, তাদের হাতে দেশ ও নারীর সম্মান কখনোই নিরাপদ হতে পারে না। যারা আমাদের মা-বোনদের নিরাপত্তা দিতে পারে না, তাদের কাছে দেশ হেফাজত নয়।” তিনি আরও বলেন, “যারা দেশের স্বাধীনতা চায়নি, তারা আজ বলছে ‘চলো দেশ গড়ি’। এটা হাস্যকর। ১২ ফেব্রুয়ারি ব্যালটের মাধ্যমেই জনগণ এসব মন্তব্যের দাঁতভাঙা জবাব দেবে।”\n\nজামায়াত নির্বাচনের পরিবেশ নষ্ট করতে নানামুখী ষড়যন্ত্র করছে উল্লেখ করে আমিনুল হক অভিযোগ করেন, “তারা ঘরে ঘরে গিয়ে এনআইডি কার্ড সংগ্রহ করে ভোট জালিয়াতির নীল নকশা করছে। এমনকি বিকাশের মাধ্যমে টাকা দিয়ে ভোট কেনার মতো অনৈতিক ও প্রতারণামূলক কর্মকাণ্ডে লিপ্ত হয়েছে।” এসব ‘মিথ্যাচারী ও প্রতারকদের’ বিষয়ে ভোটারদের সতর্ক থাকার আহ্বান জানান তিনি।\n\nগণসংযোগকালে নিজের নির্বাচনি ইশতেহার তুলে ধরে আমিনুল হক বলেন, নির্বাচিত হলে তার প্রধান দুটি লক্ষ্য হবে শিক্ষা ও স্বাস্থ্য খাতের উন্নয়ন। তিনি প্রতিশ্রুতি দেন যে, মিরপুরের কোনও মানুষ যেন অর্থের অভাবে শিক্ষা ও চিকিৎসা থেকে বঞ্চিত না হয়। দরিদ্র শিক্ষার্থীদের জন্য অবৈতনিক শিক্ষা ব্যবস্থা এবং প্রতিটি দোরগোড়ায় প্রাথমিক স্বাস্থ্যসেবা পৌঁছে দেওয়ার নিশ্চয়তা দেন তিনি।\n\nসকাল থেকেই মিরপুর-১২ নম্বর এলাকায় দলীয় নেতাকর্মীদের নিয়ে বাড়ি বাড়ি যান আমিনুল হক। তিনি ভোটারদের হাতে ইশতেহার তুলে দেন এবং ১২ ফেব্রুয়ারি নির্ভয়ে ভোটকেন্দ্রে গিয়ে ধানের শীষ প্রতীকে ভোট দেওয়ার আহ্বান জানান। এ সময় স্থানীয় সাধারণ মানুষের মধ্যে ব্যাপক উৎসাহ-উদ্দীপনা লক্ষ্য করা গেছে।",
    "date": "2026-02-02T16:14:51+06:00",
    "language": "bn",
    "source": "bangla_tribune",
    "category": "politics",
    "tokens": 250,
    "named_entities": [],
    "tags": [],
    "crawled_at": "2026-02-02T19:47:31.602406"
  },
  {
    "url": "https://www.banglatribune.com/politics/bnp/932247/%E0%A6%9C%E0%A6%BE%E0%A6%AE%E0%A6%BE%E0%A6%AF%E0%A6%BC%E0%A6%BE%E0%A6%A4%E0%A7%87%E0%A6%B0-%E0%A6%86%E0%A6%AE%E0%A6%BF%E0%A6%B0%E0%A6%95%E0%A7%87-%E0%A6%AA%E0%A7%8D%E0%A6%B0%E0%A6%95%E0%A6%BE%E0%A6%B6%E0%A7%8D%E0%A6%AF%E0%A7%87-%E0%A6%95%E0%A7%8D%E0%A6%B7%E0%A6%AE%E0%A6%BE-%E0%A6%9A%E0%A6%BE%E0%A6%87%E0%A6%A4%E0%A7%87-%E0%A6%B9%E0%A6%AC%E0%A7%87",
    "title": "জামায়াতের আমিরকে প্রকাশ্যে ক্ষমা চাইতে হবে: সেলিমা রহমান",
    "body": "বিএনপির স্থায়ী কমিটির সদস্য সেলিমা রহমান বলেছেন, নারীদের প্রতি কটূক্তির দায়ে জামায়াতের আমিরকে প্রকাশ্যে ক্ষমা চাইতে হবে। না হলে নারী সমাজের মনে যে ক্ষোভের আগুন জ্বলে উঠেছে তা নিয়ন্ত্রণ করতে পারবেন না। আগামী ১২ ফেব্রুয়ারির নির্বাচনে ব্যালটেই এর জবাব পাবেন। দলের আমিরের এ ধরনের অবমাননাকর বক্তব্যের পরও জামায়াতের নারী নেত্রীদের নীরবতা লজ্জার।\n\nসোমবার (২ ফেব্রুয়ারি) দুপুরে রাজধানীর নয়াপল্টনে বিএনপির কেন্দ্রীয় কার্যালয়ের সামনে নারীদের নিয়ে জামায়াতের আমিরের বিতর্কিত মন্তব্যের প্রতিবাদে মহিলা দলের বিক্ষোভ মিছিলের আগে সমাবেশে তিনি এসব কথা বলেন।\n\nসমাবেশে আরও বক্তব্য রাখেন বিএনপির সিনিয়র যুগ্ম মহাসচিব রুহুল কবির রিজভী ও জাতীয়তাবাদী মহিলা দলের সভাপতি আফরোজা আব্বাস।\n\nসেলিমা রহমান বলেন, জামায়াতের আমির নারীদের নিয়ে অবমাননাকর মন্তব্যের প্রতিবাদে সমাজের সর্বস্তরের মানুষ ক্ষোভে ফুসে উঠেছে। কারণ দলটি নারী সমাজকে অন্ধকারের দিকে ঠেলে দেওয়ার অপচেষ্টা চালাচ্ছে। অনলাইনে নারীদের নিয়ে আজেবাজে মন্তব্য করছে। আমাদের সন্দেহ হচ্ছে, বিগত সরকারের সময়ে নারী নির্যাতনের নেপথ্যে তারাই জড়িত ছিল কিনা।\n\nতিনি বলেন, জামায়াতের আমিরের মন্তব্যে আমরা লজ্জিত হচ্ছি।\n\nবিএনপির স্থায়ী কমিটির এই সদস্য বলেন, জিয়াউর রহমান ও বেগম খালেদা জিয়া মেয়েদের কর্মসংস্থানের ব্যবস্থা গ্রহণ করেছেন। অথচ জামায়াত সবসময় নারীদের হেয়প্রতিপন্ন করে কথা বলছে। কই নারীরা কাজ করাতে আমাদের তো কিছু মনে হচ্ছে না। তাহলে আপনার কাছে কেন মনে হয়েছে? তার মানে আপনারা নারীদের সম্মান করতে জানেন না। বিএনপি একটি নারীবান্ধব দল। তাই দেশের নারীরা বিএনপিকে গ্রহণ করেছে।\n\nতিনি বলেন, ধর্মের দোহাই দিয়ে নারীদের বন্দি করার দিন শেষ। তারা প্রতিবাদ করতে শিখেছে। তাই জামায়াতকে সাব ধরনের কথা বলা উচিত।\n\nবিশেষ অতিথির বক্তব্যে বিএনপির সিনিয়র যুগ্ম মহাসচিব রুহুল কবির রিজভী বলেন, বিগত দিনে গণতান্ত্রিক আন্দোলনে জামায়াতের কোনও অবদান নেই। তারা শুধু নেতাদের জন্য লড়াই করেছে। গণতন্ত্রের জন্য লড়াই করেনি। একাত্তরেও তারা এমনটি করেছে। তখন আমাদের মা-বোনদের পাক সেনারা ধরে নিয়ে গেলেও তারা প্রতিবাদ করেনি।\n\nমহিলা দলের সভাপতি আফরোজা আব্বাস বলেন, নারীদের নিয়ে জামায়াতের আমিরের কটূক্তিতে আমাদের হৃদয়ে রক্তক্ষরণ হচ্ছে। তিনি তার স্ত্রী ও মাকে অসম্মান করতে পারেন না। এ বিষয়ে জামায়াতের নারী নেত্রীদেরও প্রতিবাদ করা উচিত ছিল। কারণ তিনি সমগ্র বাংলাদেশের নারী সমাজের অপমান করেছেন। জামায়াতে ইসলামী একাত্তরেও নারীদের নির্যাতন করেছে। তিনিও জামায়াতের আমিরকে ক্ষমা চাওয়ার দাবি জানান।",
    "date": "2026-02-02T14:48:51+06:00",
    "language": "bn",
    "source": "bangla_tribune",
    "category": "politics",
    "tokens": 328,
    "named_entities": [],
    "tags": [],
    "crawled_at": "2026-02-02T19:47:34.688460"
  },
  {
    "url": "https://www.banglatribune.com/country/khulna/932243/%E0%A6%8F%E0%A6%95%E0%A6%9F%E0%A6%BF-%E0%A6%A6%E0%A6%B2-%E0%A6%A8%E0%A6%BE%E0%A6%B0%E0%A7%80%E0%A6%A6%E0%A7%87%E0%A6%B0-%E0%A6%A8%E0%A6%BF%E0%A7%9F%E0%A7%87-%E0%A6%AC%E0%A6%BE%E0%A6%9C%E0%A7%87-%E0%A6%AD%E0%A6%BE%E0%A6%B7%E0%A6%BE%E0%A7%9F-%E0%A6%95%E0%A6%A5%E0%A6%BE-%E0%A6%AC%E0%A6%B2%E0%A7%87-%E0%A6%AF%E0%A6%BE-%E0%A6%AE%E0%A7%81%E0%A6%96%E0%A7%87",
    "title": "একটি দল নারীদের নিয়ে বাজে ভাষায় কথা বলে, যা মুখে আনা যায় না: তারেক রহমান",
    "body": "বিএনপির চেয়ারম্যান তারেক রহমান বলেছেন, ‘দেশকে সামনের দিকে এগিয়ে নিতে হবে। বিদায়ী সরকারের আমলে নেতাকর্মীরা গুম খুনের শিকার হয়েছে, গায়েবি মামলায় গ্রেফতার ও কারাবরণ করেছে, হামলার শিকার হয়েছে। জনতা সেই সরকারকে বিদায় করেছে রাজপথের আন্দোলনে। সে সরকারের সময় ১৬ কোটি মানুষ নিজে ভোট দিতে পারেনি। কথা বলতে পারেনি। আজ সময় এসেছে অধিকার আদায়ের, অধিকার প্রতিষ্ঠার। মানুষের সমর্থনে সরকার গঠন করতে পারলে বিএনপির প্রথম কাজ হবে দেশকে পুনর্গঠন করা। দেশকে পুনর্গঠন করতে হলে সব পর্যায়ের মানুষকে সঙ্গে নিতে হবে। নারীদের বাইরে রেখে, দেশের অর্ধেক জনগোষ্ঠীকে পেছনে রেখে দেশ পুনর্গঠন করা সম্ভব নয়। খালেদা জিয়া নারী সমাজকে এগিয়ে নিতে বিনামূল্যে শিক্ষার ব্যবস্থা করছিলেন। কিন্তু একটি রাজনৈতিক দল নারীদের ঘরে আটকে রাখতে চায়। তারা নারী নেতৃত্বে বিশ্বাস করে না। তারা নারীদের নিয়ে বাজে ভাষায় মন্তব্য করে, যা মুখে আনা যায় না।’\n\nসোমবার (২ ফেব্রুয়ারি) দুপুরে খুলনার খালিশপুরে প্রভাতি স্কুল মাঠে আয়োজিত সমাবেশে প্রধান অতিথির বক্তব্যে এসব কথা বলেন তিনি। ৩৫ মিনিটের বক্তৃতায় তিনি দেশ পুনর্গঠন, নারী নেতৃত্ব এগিয়ে নেওয়া, মৃৎশিল্প, কলকারখানা জীবিত করাসহ তার পরিকল্পনা তুলে ধরেন।\n\nতারেক রহমান বলেন, ‘এ দেশের মানুষকে ব্যাপক পরিশ্রম করতে হয়। পেটের তাগিদে, ভালো জীবনযাপনের জন্য স্বামীর পাশাপাশি স্ত্রীকেও সমানভাবে কাজ করতে হয়। কিন্তু একটি রাজনৈতিক দল চায় নারীদের ঘরবন্দি করে রাখতে।’\n\nতিনি বলেন, ‘বিবি খাদিজাও (মহানবীর স্ত্রী) ছিলেন ব্যবসায়ী। নারীরা সেই আমল থেকেই এগিয়ে যেতে চেষ্টা করেছেন। কিন্তু একটি রাজনৈতিক দল নারীদের নিয়ে বাজে ভাষায় কথা বলে। নির্বাচনের আগেই তারা অর্ধেক জনগোষ্ঠীকে অসম্মান-অপমান-অপদস্থ ও হেয় করছে। এরা ধর্মকে নিজের স্বার্থে ব্যবহার করে। অর্ধেক জনগোষ্ঠীকে বাদ রেখে উন্নয়ন সম্ভব না। তাদের নেতারা বলছেন আইডি নাকি হ্যাক হয়েছে। বিশেষজ্ঞরা বলছেন, এটা অসম্ভব। তারা মিথ্যা বলছেন, আইডি হ্যাকের নামে এরা মিথ্যা বলছেন। যারা নারীদের সম্মান করে না তারা নিজেদের দলীয় নারী কর্মীদের নারী সদস্যদের মাঠে নামায় কী বলে। এরা কখনও জনদরদী হতে পারে না। অর্ধেক জনগোষ্ঠীকে পেছনে রেখে দেশ পুনর্গঠন অসম্ভব। আমরা নারীদের এগিয়ে নিতে চাই, বিএনপি নারীদের সামনে রেখে উন্নয়ন করতে চায়, যাতে নারীরা নিজেরাই স্বাবলম্বী হতে পারে। একটি দল যারা নারীদের নিয়ে বাজে ভাষায় কথা বলে, সেই দলের নারী সদস্যদের প্রকৃত পরিচয় কি? যে দলের নেতারা নারীদের অসম্মানিত করে। ৭১ সালেও দেশবাসী দেখেছেন তারা কীভাবে নারীদের নির্যাতন করেছে। আমরা দেশবাসী সেই দলের পরিচয় আগেই পেয়েছিল, এখনও পাচ্ছে। যে দলের কাছে নারীরা নিরাপদ না, সে দলের কাছে দেশও নিরাপদ নয়।’\n\nতিনি বলেন, ‘বিএনপি সরকারে গেলে মৃৎশিল্প নগরীকে পুনরুদ্ধার করবে। তরুণদের জন্য আইটি পার্ক করবে। কৃষকদের সমস্যার সমাধান করবে। কৃষি কার্ড দিতে চাই। এ কার্ডের মাধ্যমে লোন দেওয়া হবে, বীজ ও সার পাবে। ১০ হাজার টাকা পর্যন্ত কৃষি ঋণ সুদসহ মওকুফ করবো। কর্মসংস্থান, চিকিৎসা, নারীদের এগিয়ে নেওয়া, অস্থিতিশীল পরিস্থিতি সহনশীল করতে পারলে বিএনপি সফল হবে। দেশ পুনর্গঠন কাজ এগোবে।’\n\nতিনি বলেন, ‘৭১-এ মুক্তিযুদ্ধের মধ্য দিয়ে দেশ স্বাধীনতা লাভ করে। এরপর ২০২৪-এ অভ্যুত্থানের মাধ্যমে দেশের স্বাধীনতা রক্ষা হয়েছে। আমরা সব ধর্মের মানুষকে নিয়ে দেশ গড়তে চাই। বৈষম্যহীন বাংলাদেশ গড়তে চাই।’\n\nতারেক রহমান বলেন, ‘গত এক যুগ জনগণকে যে বঞ্চনা, যে নির্যাতন সহ্য করতে হয়েছে, বিএনপি সরকারে গেলে তা হবে না। শান্তিময় দেশ উপহার দেবো।’\n\nতিনি বলেন, ‘ষড়যন্ত্র কিন্তু আবার শুরু করেছে। যারা নারী সমাজকে হেয় করছে, তারাই ষড়যন্ত্র করছে, ছলচাতুরি করছে। আপনাদের সতর্ক ও সজাগ থাকতে হবে। জনগণের সঙ্গে বিএনপির কর্মীরা ঐক্যবদ্ধ থাকলে কাঙ্ক্ষিত বাংলাদেশ গড়ে তুলতে পারবো।’\n\nপ্রতিজ্ঞাবদ্ধ হওয়ার আহ্বান জানিয়ে তিনি বলেন, ‘বিএনপির অভিজ্ঞতা আছে দেশ পরিচালনা করার, সেহেতু বিএনপিই দেশ পরিচালনা করতে পারবে। বিএনপি জানে দেশ কী করে নিরাপদ করতে হয়, বিএনপি জানে কীভাবে দেশকে দুর্নীতিমুক্ত করতে হয়। বিএনপিই পারে দেশকে গঠন করতে। বিএনপি কাজ করে জনগণের জন্য, দেশ পুনর্গঠনের জন্য। যেকোনও মূল্যে ধানের শীষকে বিজয়ী করতে হবে, বিজয়ী করবো। আর সরকার গঠন করে দেশ পুনর্গঠন করবো।’",
    "date": "2026-02-02T14:26:37+06:00",
    "language": "bn",
    "source": "bangla_tribune",
    "category": "country",
    "tokens": 570,
    "named_entities": [],
    "tags": [],
    "crawled_at": "2026-02-02T19:47:37.992537"
  },
  {
    "url": "https://www.banglatribune.com/politics/other-politics/932226/%E0%A6%9C%E0%A6%BE%E0%A6%AE%E0%A6%BE%E0%A7%9F%E0%A6%BE%E0%A6%A4-%E0%A6%86%E0%A6%AE%E0%A6%BF%E0%A6%B0%E0%A7%87%E0%A6%B0-%E0%A6%AC%E0%A6%BF%E0%A6%B0%E0%A7%81%E0%A6%A6%E0%A7%8D%E0%A6%A7%E0%A7%87-%E0%A6%AE%E0%A6%B9%E0%A6%BF%E0%A6%B2%E0%A6%BE-%E0%A6%A6%E0%A6%B2%E0%A7%87%E0%A6%B0-%E0%A6%AC%E0%A6%BF%E0%A6%95%E0%A7%8D%E0%A6%B7%E0%A7%8B%E0%A6%AD-%E0%A6%AE%E0%A6%BF%E0%A6%9B%E0%A6%BF%E0%A6%B2%E0%A7%87",
    "title": "জামায়াত আমিরের বিরুদ্ধে মহিলা দলের বিক্ষোভ মিছিলে ঝাড়ু প্রদর্শন",
    "body": "নারীদের নিয়ে অবমাননাকর মন্তব্যের প্রতিবাদে জামায়াতের আমিরের বিরুদ্ধে বিক্ষোভ মিছিল করেছেন জাতীয়তাবাদী মহিলা দলের নেতাকর্মীরা। এ সময় অনেকে ঝাড়ু প্রদর্শন করে ক্ষোভ প্রকাশ করেন।\n\nসোমবার (২ ফেব্রুয়ারি) দুপুরে রাজধানীর নয়াপল্টনে বিএনপির কেন্দ্রীয় কার্যালয়ের সামনে বিক্ষোভ মিছিলটি কাকরাইল ও নাইটিঙ্গেল মোড় প্রদক্ষিণ করে পুনরায় কেন্দ্রীয় কার্যালয়ের সামনে গিয়ে শেষ হয়। এতে নেতৃত্ব দেন বিএনপির স্থায়ী কমিটির সদস্য সেলিমা রহমান, সিনিয়র যুগ্ম মহাসচিব রুহুল কবির রিজভী, মহিলা দলের সভাপতি আফরোজা আব্বাস, সিনিয়র সহসভাপতি হেলেন জেরিন খান ও সাধারণ সম্পাদক শিরিন সুলতানাসহ মহানগর নেত্রীরা।\n\nমিছিলে তারা জামায়াতের আমির ডা. শফিকুর রহমানের বিরুদ্ধে ‘শফিকের চামড়া তুলে নেবো আমরা’, ‘নারীরা বেশ্যা না শফিক তুই ক্ষমা চা’ এমন নানা স্লোগান দেন।",
    "date": "2026-02-02T13:28:14+06:00",
    "language": "bn",
    "source": "bangla_tribune",
    "category": "politics",
    "tokens": 105,
    "named_entities": [],
    "tags": [],
    "crawled_at": "2026-02-02T19:47:41.053099"
  },
  {
    "url": "https://www.banglatribune.com/country/chitagong/932218/%E0%A6%AD%E0%A7%8B%E0%A6%9F%E0%A7%87%E0%A6%B0-%E0%A6%B2%E0%A7%9C%E0%A6%BE%E0%A6%87%E0%A7%9F%E0%A7%87-%E0%A6%8F%E0%A6%A8%E0%A6%B8%E0%A6%BF%E0%A6%AA%E0%A6%BF-%E0%A6%93-%E0%A6%9C%E0%A6%BE%E0%A6%AE%E0%A6%BE%E0%A7%9F%E0%A6%BE%E0%A6%A4-%E0%A6%9A%E0%A6%9F%E0%A7%8D%E0%A6%9F%E0%A6%97%E0%A7%8D%E0%A6%B0%E0%A6%BE%E0%A6%AE-%E0%A7%AE-%E0%A6%86%E0%A6%B8%E0%A6%A8",
    "title": "এনসিপি-জামায়াতের জোট হলেও চট্টগ্রাম-৮ আসনে দুই দল আলাদা",
    "body": "চট্টগ্রাম-৮ (বোয়ালখালী-চান্দগাঁও) আসন নিয়ে জামায়াতে ইসলামী এবং জাতীয় নাগরিক পার্টির (এনসিপি) মধ্যে দ্বন্দ্ব এখন চরমে পৌঁছেছে। চট্টগ্রামের ১৬টি সংসদীয় আসনের মধ্যে চট্টগ্রাম-৮ আসনটি জামায়াতে ইসলামী তাদের শরিক এনসিপিকে ছেড়ে দিয়েছে। তবে এনসিপিকে ছেড়ে দেওয়া হলেও প্রার্থিতা প্রত্যাহার করেননি জামায়াতে ইসলামী। জামায়াত সমর্থিত ১১ দলীয় জোটের উভয় দলের দুই প্রার্থী জামায়াতে ইসলামীর প্রার্থী ডা. আবু নাছের দাঁড়িপাল্লা প্রতীক নিয়ে এবং এনসিপির প্রার্থী জোবাইরুল হাসান আরিফ শাপলা কলি প্রতীক নিয়ে এ আসনে প্রচার-প্রচারণা চালাচ্ছে।\n\nএদিকে, চট্টগ্রাম-৮ আসনে জোটের প্রার্থীর বিরুদ্ধে জামায়াতে ইসলামীর স্বেচ্ছাচারিতার অভিযোগ এনে চট্টগ্রাম-১৩ (আনোয়ারা-কর্ণফুলী) আসনে ১১ দলীয় জোটের দাঁড়িপাল্লার প্রার্থী অধ্যাপক মাহমুদুল হাসান চৌধুরীর পক্ষে প্রচারণা স্থগিত করেছে এনসিপি নেতৃবৃন্দ। শনিবার (৩১ জানুয়ারি) বিকালে আনোয়ারার কালাবিবির দিঘির একটি রেস্তোরাঁয় এনসিপি চট্টগ্রাম-১৩ আসনের নেতৃবৃন্দ কর্তৃক আয়োজিত এক সংবাদ সম্মেলনে এ সিদ্ধান্তের কথা জানানো হয়।\n\nসংবাদ সম্মেলনে এনসিপি নেতৃবৃন্দ বলেন, চট্টগ্রাম-৮ (বোয়ালখালী-চান্দগাঁও) আসনে ১১ দলের পক্ষ থেকে এনসিপি থেকে জুবাইরুল হাসান আরিফকে প্রার্থী করা হয়। তবে এই আসনে জামায়াতে ইসলামীর প্রার্থী ডা. আবু নাছের নিজ মনোনয়নপত্র প্রত্যাহার না করে বরং দাঁড়িপাল্লার পক্ষে প্রচারণা চালিয়ে যাচ্ছে। এ বিষয়ে কেন্দ্রে একাধিকবার অভিযোগ দিয়েও কোনও সুরাহা না হওয়ায় আমরা চট্টগ্রাম-১৩ আসনে জোটের শরিকদল জামায়াতে ইসলামীর প্রার্থীর সব ধরনের প্রচার-প্রচারণা স্থগিত করলাম। এ সময় গণভোটে হ্যাঁ ভোটের পক্ষে এনসিপি প্রচারণা চালিয়ে যাবে বলেও জানানো হয়। সংবাদ সম্মেলনে এনসিপির কেন্দ্রীয় নির্বাহী কমিটির সদস্য জুবাইরুল আলম মানিকসহ দক্ষিণ জেলা ও আনোয়ারা-কর্ণফুলী উপজেলার বিভিন্ন দায়িত্বরতরা উপস্থিত ছিলেন।\n\nএর আগে গত ২০ জানুয়ারি ১০ দলীয় জোটের আসন ঘোষণা করেন জামায়াতে ইসলামীর নায়েবে আমির আবদুল্লাহ মুহাম্মদ তাহের। ওই ঘোষণায় চট্টগ্রাম-৮ আসনে জোটের প্রার্থী হিসেবে এনসিপির জুবাইরুল হাসান আরিফকে মনোনয়ন দেওয়া হয়। এই সিদ্ধান্তের পর থেকেই আসনটি নিয়ে শুরু হয় নাটকীয়তা।\n\nনির্বাচন কমিশনের তফসিল অনুযায়ী, মনোনয়ন প্রত্যাহারের শেষ দিন ছিল ২০ জানুয়ারি। ওই দিন জোট সমর্থিত প্রার্থী ছাড়া অন্য প্রার্থীদের মনোনয়ন প্রত্যাহারের কথা ছিল। মনোনয়ন বাছাইয়ের দিনে এই আসনে জামায়াতের প্রার্থী ডা. আবু নাছের, খেলাফত মজলিসের মোহাম্মদ এনায়েত উল্লাহ এবং এনসিপির জুবাইরুল হাসান আরিফ এই তিন জনের মনোনয়নই বৈধ হয়।\n\nজোট থেকে এনসিপির প্রার্থীকে সমর্থন দেওয়ার পর খেলাফত মজলিসের প্রার্থী মনোনয়ন প্রত্যাহার করে নিলেও জামায়াতের প্রার্থী আবু নাছের ঢাকায় অবস্থান করায় সময়মতো মনোনয়ন প্রত্যাহার করতে পারেননি।\n\nএর পরদিন ২১ জানুয়ারি প্রতীক বরাদ্দের দিনে নির্বাচন কমিশনের নিয়ম অনুযায়ী জামায়াতের প্রার্থী আবু নাছের দাঁড়িপাল্লা প্রতীক পান। সেদিন বিকালে জামায়াতে ইসলামীর চট্টগ্রাম মহানগর অফিসে এক সংবাদ সম্মেলনের মাধ্যমে নির্বাচন থেকে সরে দাঁড়ানোর ঘোষণা দেওয়া হলেও সেখানে আবু নাছের উপস্থিত ছিলেন না।\n\nজামায়াতের পক্ষ থেকে নগর সহকারী সেক্রেটারি ও আসনের পরিচালক মোরশেদুল ইসলাম চৌধুরী গণমাধ্যমকে জানান, জোটের ঐক্যের স্বার্থে দলীয় সিদ্ধান্ত অনুযায়ী আবু নাছের নির্বাচন থেকে সরে দাঁড়াচ্ছেন এবং এনসিপি প্রার্থীকে সমর্থন দিচ্ছেন।\n\nতবে এই ঘোষণার পরদিন থেকেই আবু নাছেরের সমর্থকেরা এনসিপির প্রার্থীকে বয়কট করে মাঠে নামেন। প্রতিদিনই দাঁড়িপাল্লা প্রতীকের পক্ষে মিছিল ও প্রচারণা চালাচ্ছেন তারা।\n\nএরপর থেকে জামায়াত ইসলামীর প্রার্থী ডা. আবু নাছেরকে প্রচার-প্রচারণা দেখা না গেলেও তার সমর্থকরা বসে ছিল না। প্রতিটি এলাকায় প্রচার-প্রচারণা অব্যাহত রেখেছে তার সমর্থকরা। এমনকি প্রতিটি প্রচার-প্রচারণায় একাধিক নারী সমর্থকদেরও দেখা গেছে। তবে এতদিন পর রবিবার (১ ফেব্রুয়ারি) চট্টগ্রাম-৮ আসনে জামায়াতে ইসলামীর মনোনীত প্রার্থী ডা. আবু নাছেরকে দেখা গেছে জামায়াত আমিরের চট্টগ্রামে আগমনকে ঘিরে স্বাগত মিছিলে নেতৃত্ব দিতে। মিছিলে বিপুল সংখ্যক লোকজন উপস্থিত ছিলেন।\n\nগত ২৬ জানুয়ারি নির্বাচনি সফরে চট্টগ্রামের বোয়ালখালীতে আসেন এনসিপির মুখপাত্র আসিফ মাহমুদ সজীব ভূঁইয়া। বোয়ালখালীর ফুলতলায় আয়োজিত জনসভা শেষে জুলাই শহীদ ওমরের মা রুবি আক্তার এনসিপির মুখপাত্র আসিফ মাহমুদ সজীব ভূঁইয়াকে উদ্দেশ্যে করে বলেন, ‘আবু নাছের কখনও জুলাইকে বিক্রি করেননি, কোনও সুবিধাও নেননি। এই আসন যদি খালি হয়ে যায়, তাহলে বড় ক্ষতি হবে।’\n\nএ সময় এনসিপির প্রার্থী জুবাইরুল হাসান আরিফ বলেন, ‘আমরা ১০ দলীয় জোট। সবাই সহযোগিতা করলে এই আসন হাতছাড়া হবে না।’\n\nজবাবে রুবি আক্তার বলেন, ‘জোটের ভোট ২০ শতাংশ, স্থানীয় ভোট ৮০ শতাংশ। যাকে প্রার্থী দেওয়া হয়েছে, তাকে এলাকার মানুষ চেনে না।’\n\nশেষ পর্যন্ত তিনি স্পষ্ট ভাষায় দাবি তোলেন, ‘তাহলে আসনটি ওপেন রাখা হোক। এনসিপিও করবে, জামায়াতের আবু নাছের ভাইও করবে।’\n\nএনসিপির প্রার্থী জুবাইরুল হাসান আরিফ বাংলা ট্রিবিউনকে বলেন, ‘চট্টগ্রাম-৮ আসনটি এনসিপিকে জোটগতভাবে ছেড়ে দেওয়া হয়েছে। জোটের বাকি দলগুলোর উচিত ছিল এখানে এনসিপিকে সহযোগিতা করা। সেখানে জামায়াতে ইসলামীর প্রার্থীর নির্বাচন থেকে সরে যাওয়ার কথা ছিল কিন্তু তিনি সরে যাননি। বিষয়টি কেন্দ্রকে জানানো হয়েছে।’\n\nএদিকে, দিন যতই যাচ্ছে এ আসনকে ঘিরে জামায়াত জোটের উভয় প্রার্থীর মধ্যে টানাপোড়েন বেড়েই চলেছে। জামায়াত জোটের দুই প্রার্থীর টানাপোড়েনের মধ্যে সুবিধাজনক অবস্থানে রয়েছে বিএনপির প্রার্থী এরশাদ উল্লাহ।\n\nএ ছাড়াও এ আসনে বাকি প্রতিদ্বন্দ্বী প্রার্থীরা হলেন- ইনসানিয়াত বিপ্লব বাংলাদেশের প্রার্থী মোহাম্মদ এমদাদুল হক, ইসলামী আন্দোলন বাংলাদেশের মোহাম্মদ নুরুল আলম ও বাংলাদেশ ইসলামী ফ্রন্টের প্রার্থী সৈয়্যদ মুহাম্মদ হাসান।\n\nএ আসনে মোট ৫ লাখ ৫৪ হাজার ৭২৯টি ভোটার আছে। এর মধ্যে পুরুষ ভোটার ২ ভোটার ৮২ হাজার ৬০৭ জন, মহিলা ভোটার আছে ২ লাখ ৭২ হাজার ১২১ জন ও তৃতীয় লিঙ্গের ভোটার আছে একজন।",
    "date": "2026-02-02T12:05:48+06:00",
    "language": "bn",
    "source": "bangla_tribune",
    "category": "country",
    "tokens": 742,
    "named_entities": [],
    "tags": [],
    "crawled_at": "2026-02-02T19:47:44.190396"
  },
  {
    "url": "https://www.banglatribune.com/politics/other-politics/932216/%E0%A6%97%E0%A6%A3%E0%A6%9C%E0%A7%8B%E0%A6%AF%E0%A6%BC%E0%A6%BE%E0%A6%B0%E0%A7%87-%E0%A6%AD%E0%A6%AF%E0%A6%BC-%E0%A6%AA%E0%A7%87%E0%A6%AF%E0%A6%BC%E0%A7%87-%E0%A6%AC%E0%A6%BF%E0%A6%B2%E0%A6%AC%E0%A7%8B%E0%A6%B0%E0%A7%8D%E0%A6%A1-%E0%A6%AC%E0%A7%8D%E0%A6%AF%E0%A6%BE%E0%A6%A8%E0%A6%BE%E0%A6%B0-%E0%A6%9B%E0%A6%BF%E0%A6%81%E0%A6%A1%E0%A6%BC%E0%A7%87-%E0%A6%AB%E0%A7%87%E0%A6%B2%E0%A6%BE",
    "title": "গণজোয়ারে ভয় পেয়ে বিলবোর্ড-ব্যানার ছিঁড়ে ফেলা হয়েছে: নাহিদ ইসলাম",
    "body": "ঢাকা-১১ আসনে ১১ দলীয় জোট মনোনীত প্রার্থী এবং জাতীয় নাগরিক পার্টির (এনসিপি) আহ্বায়ক নাহিদ ইসলাম বলেছেন, গণজোয়ারে ভয় পেয়েছে মাফিয়া গোষ্ঠী। ভয় পেয়ে একের পর এক বিলবোর্ড, ব্যানার ছিঁড়ে ফেলছে তারা। শাপলাকলির অগ্রযাত্রা ঠেকিয়ে দেওয়ার প্রাণপণ চেষ্টা চলছে।\n\nসোমবার (২ ফেব্রুয়ারি) নাহিদ ইসলাম তার ভেরিফাইড ফেসবুক‌ পেজে এক পোস্টে এ কথা লিখেন।\n\nতিনি লেখেন, গতকাল রাতে ২৩ নম্বর ওয়ার্ডে নূরবাগ মাসজিদের পাশে বিলবোর্ড ছিঁড়ে ফেলা হয়েছে। এমন ন্যাক্কারজনক ঘটনার নিন্দা জানাই। ব্যানার, বিলবোর্ড ছিঁড়ে যারা আমাকে ঠেকাতে চায়, তারা ভুলের মধ্যে আছেন। আগামী ১২ তারিখ বাড্ডা, ভাটারা, রামপুরার মানুষ আপনাদের জবাব দেবে, ইনশাআল্লাহ।",
    "date": "2026-02-02T11:52:22+06:00",
    "language": "bn",
    "source": "bangla_tribune",
    "category": "politics",
    "tokens": 93,
    "named_entities": [],
    "tags": [],
    "crawled_at": "2026-02-02T19:47:47.274391"
  },
  {
    "url": "https://www.banglatribune.com/foreign/europe/932329/%E0%A6%B0%E0%A6%BE%E0%A6%B6%E0%A6%BF%E0%A7%9F%E0%A6%BE-%E0%A6%AC%E0%A7%88%E0%A6%B6%E0%A7%8D%E0%A6%AC%E0%A6%BF%E0%A6%95-%E0%A6%B8%E0%A6%82%E0%A6%98%E0%A6%BE%E0%A6%A4-%E0%A6%9A%E0%A6%BE%E0%A7%9F-%E0%A6%A8%E0%A6%BE-%E0%A6%AE%E0%A7%87%E0%A6%A6%E0%A6%AD%E0%A7%87%E0%A6%A6%E0%A7%87%E0%A6%AD",
    "title": "রাশিয়া বৈশ্বিক সংঘাত চায় না: মেদভেদেভ",
    "body": "ক্রেমলিনের শীর্ষ নিরাপত্তা কর্মকর্তা দিমিত্রি মেদভেদেভ বলেছেন, রাশিয়া কোনও বৈশ্বিক সংঘাত চায় না। তবে রাশিয়া-ইউক্রেন যুদ্ধের অবসান প্রচেষ্টার মধ্যে ওয়াশিংটনের সঙ্গে যোগাযোগ পুনরায় শুরু হলেও বিশ্ব পরিস্থিতি ক্রমেই আরও ঝুঁকিপূর্ণ হয়ে উঠছে বলে তিনি সতর্ক করেছেন। ব্রিটিশ সংবাদ সংস্থা রয়টার্স এ খবর জানিয়েছে।\n\nএক সাক্ষাৎকারে মেদভেদেভ বলেন, “পরিস্থিতি খুবই বিপজ্জনক এবং সহনশীলতার সীমা ক্রমশ কমে আসছে। আমরা কোনো বৈশ্বিক সংঘাতে আগ্রহী নই। আমরা পাগল নই। তবে বৈশ্বিক সংঘাতের সম্ভাবনা উড়িয়ে দেওয়া যায় না।” তিনি দাবি করেন, পশ্চিমা সরকারগুলো বারবার রাশিয়ার স্বার্থ উপেক্ষা করেছে।\n\nরাশিয়ার নিরাপত্তা পরিষদের উপপ্রধান মেদভেদেভ বলেন, মার্কিন প্রেসিডেন্ট ডোনাল্ড ট্রাম্পের দূতদের মাধ্যমে ওয়াশিংটনের সঙ্গে পুনরায় যোগাযোগ শুরু হওয়া আশাব্যঞ্জক। তবে ২০২২ সালে ইউক্রেনে রাশিয়ার পূর্ণমাত্রার হামলার পর থেকে স্নায়ুযুদ্ধ-পরবর্তী সময়ে পূর্ব ও পশ্চিমের মধ্যে সবচেয়ে বড় সংঘাত চলছে এবং যুদ্ধ বন্ধের জন্য যে পরিস্থিতি প্রয়োজন, সেটা থেকে মস্কো ও কিয়েভ এখনও বেশ দূরেই অবস্থান করছে।\n\nতিনি বলেন, “অনেকে বলে রাশিয়া ভয় দেখানোর গল্প ছড়াচ্ছে এবং কখনোই কিছু করবে না। কিন্তু বিশেষ সামরিক অভিযান দেখিয়েছে, রাশিয়া তার স্বার্থ রক্ষায় পিছু হটবেনা।” একই সঙ্গে গ্রিনল্যান্ডকে ঘিরে পশ্চিমা নেতাদের করা রুশ বা চীনা হুমকির দাবিও তিনি ভিত্তিহীন বলে উড়িয়ে দেন।\n\nইউরোপীয় কূটনীতিকদের মতে, মস্কো দীর্ঘদিন ধরেই উত্তেজনা বৃদ্ধির ঝুঁকি তুলে ধরে পশ্চিমা দেশগুলোর গভীর সম্পৃক্ততা ঠেকাতে কৌশল ব্যবহার করে আসছে। মেদভেদেভ জানুয়ারিতে ভেনেজুয়েলাসহ বিভিন্ন বৈশ্বিক সংকটের প্রসঙ্গ টেনে বলেন, কোনও বিদেশি শক্তি যদি যুক্তরাষ্ট্রের প্রেসিডেন্টকে অপহরণ করত, তাহলে তা স্পষ্টভাবে যুদ্ধের শামিল হতো।\n\n২০১৪ সালে ইউক্রেনের মাইদান আন্দোলনের পর সংঘাতের সূত্রপাত হয়। ওই সময় রাশিয়া ক্রিমিয়া দখল করে নেয় এবং মস্কো-সমর্থিত বিচ্ছিন্নতাবাদীরা ইউক্রেনীয় বাহিনীর সঙ্গে লড়াই শুরু করে। ২০২২ সালের পূর্ণমাত্রার আগ্রাসন ইউরোপে দ্বিতীয় বিশ্বযুদ্ধের পর সবচেয়ে প্রাণঘাতী সংঘাতে পরিণত হয়েছে। ইউক্রেন ও তার মিত্ররা এটিকে সাম্রাজ্যবাদী ভূমি দখলের চেষ্টা বলে অভিহিত করলেও রাশিয়া এই অভিযোগ বরাবরই প্রত্যাখ্যান করে আসছে।",
    "date": "2026-02-02T22:56:56+06:00",
    "language": "bn",
    "source": "bangla_tribune",
    "category": "foreign",
    "tokens": 280,
    "named_entities": [],
    "tags": [],
    "crawled_at": "2026-02-02T19:47:56.629660"
  },
  {
    "url": "https://www.banglatribune.com/foreign/europe/932320/%E0%A6%9C%E0%A6%BE%E0%A6%B0%E0%A7%8D%E0%A6%AE%E0%A6%BE%E0%A6%A8%E0%A6%BF%E0%A6%A4%E0%A7%87-%E0%A6%AA%E0%A6%B0%E0%A6%BF%E0%A6%AC%E0%A6%B9%E0%A6%A8-%E0%A6%B6%E0%A7%8D%E0%A6%B0%E0%A6%AE%E0%A6%BF%E0%A6%95%E0%A6%A6%E0%A7%87%E0%A6%B0-%E0%A6%A7%E0%A6%B0%E0%A7%8D%E0%A6%AE%E0%A6%98%E0%A6%9F",
    "title": "জার্মানিতে পরিবহন শ্রমিকদের ধর্মঘট",
    "body": "জার্মানিজুড়েসরকারিপরিবহনখাতেরকয়েকহাজারশ্রমিকসোমবারদেশব্যাপীধর্মঘটেঅংশনিয়েছেন।এতেঅধিকাংশশহরেবাসওট্রামচলাচলব্যাহতহচ্ছেএবংতীব্রশীতেরমধ্যেযাত্রীদেরচরম দুর্ভোগ পোহাতে হচ্ছে। ব্রিটিশ সংবাদ সংস্থা রয়টার্স এ খবর জানিয়েছে।\n\nজার্মান পরিবহণ শ্রমিকদের সংগঠনভেরডিরমুখপাত্রসেরাতচানইয়ার্টআরবিবিরেডিওকেবলেন,পরিকল্পনাঅনুযায়ীএবংব্যাপকপরিসরেএইধর্মঘটশুরুহয়েছে।তিনিজানান,পরিবহনপরিচালনাকারীসংস্থাগুলোকেআবারআলোচনারটেবিলেফিরতেবাধ্যকরতেইএইকর্মসূচিনেওয়াহয়েছে।শ্রমিকদেরদাবিহলোকাজেরশিফটকমানো,বিশ্রামেরসময়বাড়ানোএবংরাতওসাপ্তাহিক ছুটির দিনেরকাজেঅতিরিক্তপারিশ্রমিকনিশ্চিতকরা।\n\nএইধর্মঘটজার্মানির১৬টিফেডারেলরাজ্যেরমধ্যে১৫টিতেপ্রায়১৫০টিপৌরপরিবহনসংস্থাকেপ্রভাবিতকরেছে।এরমধ্যেবার্লিন,হামবুর্গওব্রেমেনউল্লেখযোগ্য।ইউনিয়নকর্মকর্তাদেরমতে,স্টুটগার্ট,কার্লসরুহেওফ্রাইবুর্গেরমতোশহরেপুরোদিনেরজন্যপরিবহনসেবাবন্ধথাকে।\n\nইউনিয়ননেতারাসতর্ককরেবলেছেন,পরবর্তীদফারআলোচনায়নিয়োগকর্তারাঅর্থবহছাড়নাদিলেআরওধর্মঘটেরপথেযেতেপারেশ্রমিকরা।\n\nএদিকেবিঘ্নসত্ত্বেও জার্মান রেলসেবা সংস্থাডয়চেবানজানিয়েছে,বড়শহরগুলোরনগররেলপরিষেবাএবংদূরপাল্লারট্রেনস্বাভাবিকভাবেচলেছে,কারণএসবকর্মীভেরডিরআওতাভুক্তনন।তবেদেশেরঅনেকএলাকায়তাপমাত্রাশূন্যডিগ্রিরনিচেনেমেযাওয়ায়যাত্রীদেরবিকল্পযাতায়াতব্যবস্থারওপরনির্ভরকরতেহয়েছে।\n\nভেরডিওপৌরনিয়োগকর্তাসংগঠনগুলোরমধ্যেআলোচনাদীর্ঘদিনধরেইউত্তেজনাপূর্ণ।বার্লিনেইউনিয়নপ্রতিনিধিরাঅভিযোগকরেছেন,কর্তৃপক্ষঅসুস্থতাভাতাওনমনীয়কর্মঘন্টাসহবিভিন্নসুযোগ-সুবিধাকমানোরপ্রস্তাবদিয়েআর্থিকবোঝাশ্রমিকদেরওপরচাপাতেচাইছে।আগামী৯ফেব্রুয়ারিআলোচনারপরবর্তীদফাঅনুষ্ঠিতহওয়ারকথারয়েছে।",
    "date": "2026-02-02T21:55:53+06:00",
    "language": "bn",
    "source": "bangla_tribune",
    "category": "foreign",
    "tokens": 24,
    "named_entities": [],
    "tags": [],
    "crawled_at": "2026-02-02T19:47:59.776642"
  },
  {
    "url": "https://www.banglatribune.com/foreign/middle-east/932312/%E0%A6%B8%E0%A7%80%E0%A6%AE%E0%A6%BF%E0%A6%A4-%E0%A6%AA%E0%A6%B0%E0%A6%BF%E0%A6%B8%E0%A6%B0%E0%A7%87-%E0%A6%B0%E0%A6%BE%E0%A6%AB%E0%A6%BE%E0%A6%B9-%E0%A6%B8%E0%A7%80%E0%A6%AE%E0%A6%BE%E0%A6%A8%E0%A7%8D%E0%A6%A4-%E0%A6%96%E0%A7%81%E0%A6%B2%E0%A7%87-%E0%A6%A6%E0%A6%BF%E0%A6%B2%E0%A7%8B-%E0%A6%87%E0%A6%B8%E0%A6%B0%E0%A6%BE%E0%A7%9F%E0%A7%87%E0%A6%B2",
    "title": "সীমিত পরিসরে রাফাহ সীমান্ত খুলে দিলো ইসরায়েল",
    "body": "মিসরেরসঙ্গে গাজাউপত্যকাররাফাহসীমান্তক্রসিংপুনরায়খুলেদিয়েছেইসরায়েল।কঠোরনিরাপত্তাবিধিনিষেধেরআওতায়সীমিতসংখ্যকফিলিস্তিনিকেযাতায়াতেরঅনুমতিদেওয়াহয়েছে।এতেঅল্প সংখ্যকবাসিন্দাগাজাছাড়তেপারছেনএবংকিছুগৃহহীনমানুষফিরতেপারছেন। ব্রিটিশ সংবাদ সংস্থা রয়টার্স এ খবর জানিয়েছে।\n\nএকফিলিস্তিনিকর্মকর্তাবলেন,প্রথমদিনেপ্রায়৫০জনফিলিস্তিনিগাজায়প্রবেশকরবেনএবংএকইসংখ্যকমানুষগাজাছাড়তেপারবেন।তবেসবাইকেইসরায়েলেরকড়ানিরাপত্তাযাচাইয়েরমুখেপড়তেহবে।তিনিবলেন,যুক্তরাষ্ট্রেরমধ্যস্থতায়হওয়াযুদ্ধবিরতিরপ্রাথমিকধাপেরআওতায়এটিছোটহলেওগুরুত্বপূর্ণঅগ্রগতি।\n\nযুদ্ধচলাকালেরাফাহক্রসিংদীর্ঘদিনকার্যতবন্ধছিল।ফলেদুইমিলিয়নেরবেশিগাজাবাসীরজন্যপ্রবেশওপ্রস্থানেরপ্রধানপথটিবিচ্ছিন্নহয়েপড়ে।বর্তমানেযাতায়াতেরজন্যইসরায়েলেরনিরাপত্তাঅনুমোদনবাধ্যতামূলককরাহয়েছে।যাত্রীদেরআড়াই কিলোমিটারদীর্ঘফিলাডেলফিকরিডরেরশক্তিশালীচেকপয়েন্টপারহতেহচ্ছে।\n\nসীমান্তখুললেওসহিংসতাথামেনি।ইসরায়েলিহামলায়গাজারউত্তরওদক্ষিণাঞ্চলেঅন্ততচারফিলিস্তিনিনিহতহয়েছেন,যাদেরমধ্যেতিনবছরবয়সীএকশিশুওরয়েছে।\n\nএদিকেবিদেশিসাংবাদিকদেরএখনওগাজায়প্রবেশেরঅনুমতিদেওয়াহয়নি,ফলেস্বাধীনভাবেপরিস্থিতিপর্যবেক্ষণওপ্রতিবেদনকরাকঠিনহয়েপড়েছে।গণমাধ্যমেরপ্রবেশাধিকারচেয়েদায়েরকরাএকআবেদনেরশুনানিসুপ্রিমকোর্টেচলছে।ইসরায়েলকর্তৃপক্ষেরদাবি,সাংবাদিকপ্রবেশেসেনাদেরনিরাপত্তাঝুঁকিতেপড়তেপারে।\n\nরাফাহসীমান্তপুনরায়চালুহওয়াযুদ্ধবিরতিরশর্তেরঅংশ।এইচুক্তিরআওতায়বড়ধরনেরসামরিকঅভিযানবন্ধ,জিম্মিমুক্তিএবংত্রাণ সহায়তাপ্রবেশেরসুযোগঅন্তর্ভুক্তরয়েছে।তবেইসরায়েলিবাহিনীএখনওগাজারঅর্ধেকেরবেশিএলাকানিয়ন্ত্রণেরেখেছে। গাজারবহুবাসিন্দাউপকূলীয়এলাকায়অস্থায়ীআশ্রয়েকার্যত বন্দিঅবস্থায়রয়েছেন।\n\nযুক্তরাষ্ট্রেরনেতৃত্বাধীনবৃহত্তরপরিকল্পনায়হামাসকেঅস্ত্রওপ্রশাসনিকনিয়ন্ত্রণছেড়েদিয়েআন্তর্জাতিকসমর্থিতএকটিপ্রশাসনেরহাতেপুনর্গঠনেরদায়িত্বদেওয়ারপ্রস্তাবরয়েছে।তবেএবিষয়েএখনওচূড়ান্তসমঝোতাহয়নিএবংউত্তেজনাঅব্যাহতরয়েছে।",
    "date": "2026-02-02T21:10:26+06:00",
    "language": "bn",
    "source": "bangla_tribune",
    "category": "foreign",
    "tokens": 20,
    "named_entities": [],
    "tags": [],
    "crawled_at": "2026-02-02T19:48:03.080847"
  },
  {
    "url": "https://www.banglatribune.com/foreign/europe/932299/%E0%A6%AF%E0%A7%81%E0%A6%95%E0%A7%8D%E0%A6%A4%E0%A6%B0%E0%A6%BE%E0%A6%9C%E0%A7%8D%E0%A6%AF%E0%A7%87%E0%A6%B0-%E0%A6%AC%E0%A7%88%E0%A6%A7-%E0%A6%AD%E0%A6%BF%E0%A6%B8%E0%A6%BE-%E0%A6%93-%E0%A6%9F%E0%A6%BF%E0%A6%95%E0%A7%87%E0%A6%9F-%E0%A6%A5%E0%A6%BE%E0%A6%95%E0%A6%BE%E0%A6%B0-%E0%A6%AA%E0%A6%B0%E0%A6%93-%E0%A6%AE%E0%A6%BF%E0%A6%B2%E0%A6%9B%E0%A7%87-%E0%A6%A8%E0%A6%BE",
    "title": "যুক্তরাজ্যের বৈধ ভিসা ও টিকেট থাকার পরও মিলছে না বোর্ডিং পাস: বিপাকে বাংলা‌দেশি যাত্রীরা",
    "body": "যুক্তরাজ্যের বৈধ ভিসা, নিশ্চিত টিকেট এবং আনুষঙ্গিক সব কাগজপত্র থাকার পরেও বাংলাদেশ থেকে লন্ডনগামী যাত্রীদের বিমানে উঠতে দেওয়া হচ্ছে না। গত ৩০ জানুয়ারি থেকে সিলেট ও ঢাকা আন্তর্জাতিক বিমানবন্দরে এমন ঘটনা অহরহ ঘটছে। স্টুডেন্ট ভিসা, ডিপেন্ডেন্ট ভিসা এমনকি যুক্তরাজ্যে স্থায়ী বসবাসের অনুমতিপ্রাপ্ত যাত্রীরাও চেক-ইন কাউন্টার থেকে ফেরত আসছেন। এতে একদিকে যাত্রীরা যেমন বড় ধরনের আর্থিক ক্ষতির মুখে পড়ছেন, তেমনি তৈরি হয়েছে চরম অনিশ্চয়তা।\n\nবিমানবন্দর সংশ্লিষ্ট ও ভুক্তভোগীদের সঙ্গে কথা বলে জানা গেছে, চেক-ইন করার সময় এয়ারলাইন্সের সিস্টেমে ‘সিস্টেমেটিক এরর’ বা ‘যুক্তরাজ্য হোম অফিসের নিষেধাজ্ঞা’ দেখানো হচ্ছে। অথচ যাত্রীদের দাবি, তাদের ভিসা ও ইমিগ্রেশন স্ট্যাটাস সম্পূর্ণ বৈধ।\n\nভুক্তভোগীদেরচরমভোগান্তি\n\nসিলেটের যাত্রী শফিকুর রহমান জানান, তিনি এবং তার স্ত্রী একই ধরনের ভিসায় যুক্তরাজ্য যাচ্ছিলেন। গতকাল তাদের ফ্লাইট ছিল। কাউন্টারে তার স্ত্রীর বোর্ডিং পাস ইস্যু হলেও, কোনো কারণ ছাড়াই শফিকুর রহমানের বোর্ডিং পাস আটকে দেওয়া হয়। টিকেট ‘নন-রিফান্ডেবল’ হওয়ায় বাধ্য হয়ে স্ত্রীকে একাই যুক্তরাজ্যে পাঠিয়ে তিনি দেশে থেকে যান। এতে তার টিকেটের পুরো টাকা গচ্চা গেছে।\n\nযুক্তরাজ্য প্রবাসী আরেক যাত্রী টেলিফোনে জানান, ম্যানচেস্টারগামী ফ্লাইটে ওঠার জন্য ৩০ জানুয়ারি তিনি বিমানবন্দরে যান। সেখানে সিস্টেম এরর দেখিয়ে তাকে আটকে দেওয়া হয়। অথচ তার পরিবারের অন্য সদস্যরা একই ফ্লাইটে যেতে পেরেছেন। তিনি জানান, ৩০ জানুয়ারি অন্তত ৭ থেকে ১০ জন যাত্রীকে একইভাবে ফ্লাইট থেকে ‘অফলোড’ করা হয়েছে এবং দিন দিন এই সংখ্যা বাড়ছে।\n\nবিষয়টি নিয়ে সিলেট ওসমানী আন্তর্জাতিক বিমানবন্দরের পরিচালক মো. হাফিজ আহমদ বলেন, ‘এটা সিলেট বিমানবন্দর বা বিমান বাংলাদেশ এয়ারলাইন্সের নিজস্ব কোনো সমস্যা নয়। আমরা জেনেছি, বাংলাদেশি পাসপোর্টধারী অনেক যাত্রীর ক্ষেত্রেই সিস্টেমে সমস্যা হচ্ছে। চেক-ইনের সময় ব্রিটিশ হোম অফিসের সার্ভার থেকে ক্লিয়ারেন্স না আসায় তাদের বোর্ডিং পাস দেওয়া সম্ভব হচ্ছে না। আমরা যাত্রীদের ব্রিটিশ হোম অফিসে যোগাযোগ করার পরামর্শ দিচ্ছি।’\n\nতি‌নি এ ব‌্যাপা‌রে তি‌নি এ ব‌্যাপারে সি‌লেটে বিমানের ষ্টেশ‌ন ম‌্যা‌নেজা‌রের সা‌থে যোগা‌যোগ করার পরামর্শ দেন। বিমানের সিলেটের স্টেশন ম্যানেজার শাকিল আহমদের ফোনে রোববার ক‌য়েকদফায় যোগা‌যোগ করা হ‌লেও তি‌নি সাড়া দেন‌নি‌।\n\nবিমা‌নের এক‌টি সুত্র জানায়, অনেক যাত্রীর ক্ষে‌ত্রে ব্রিটিশ হোম অফিসের রে‌স্ট্রিকশন দেখানোয় বোর্ডিং পাস ইস‌্যু হয় না। ফ‌লে বাধ‌্য হ‌য়ে বিমান‌কে ঐ অফ‌লোড কর‌তে বাধ‌্য হ‌চ্ছে।\n\nবিষয়টি নিয়ে বিমান লন্ডন অফিসের পক্ষ থে‌কে  হোম অফিসের সঙ্গে যো‌গা‌যোগ করা হ‌য়ে‌ছিল কিনা, তা জানতে বিমানের ইউকে ও আয়ারল্যান্ডের কান্ট্রি ম্যানেজার রিয়াদ সুলাইমানের সঙ্গে বারবার যোগাযোগের চেষ্টা করা হলেও তাকে পাওয়া যায়নি।\n\nঅনুসন্ধানে দেখা গেছে, এই জটিলতার মূল কারণ যুক্তরাজ্যের ইমিগ্রেশন ব্যবস্থার ‘ডিজিটালাইজেশন’ বা ই-ভিসা প্রক্রিয়ায় রূপান্তর।\n\nই-ভিসাওপাসপোর্টলিঙ্কিংজটিলতা:যুক্তরাজ্য সরকার ২০২৪ সালের ৩১ ডিসেম্বরের মধ্যে সব ধরনের ফিজিক্যাল ভিসা ডকুমেন্ট (যেমন- বিআরপি কার্ড) বাতিল করে সম্পূর্ণ ডিজিটাল ‘ই-ভিসা’ চালু করার প্রক্রিয়ায় আছে। অনেক প্রবাসী তাদের বিআরপি (বায়োমেট্রিক রেসিডেন্স পারমিট) থেকে ই-ভিসায় মাইগ্রেট করেছেন ঠিকই, কিন্তু নতুন বাংলাদেশি পাসপোর্টের তথ্য তাদের ইউকে ভিসা অ্যান্ড ইমিগ্রেশন অ্যাকাউন্টে আপডেট করেননি। ফলে এয়ারলাইন্সের সিস্টেম যখন পাসপোর্টের তথ্য দিয়ে হোম অফিসের ডাটাবেসে নক করছে, তখন সেখানে ‘নো ভ্যালিড ভিসা’ বা এরর দেখাচ্ছে।\n\nসিস্টেমেরধীরগতিবা‘গ্লিচ’:এয়ারলাইন্সগুলো ‘ইন্টারঅ্যাকটিভ অ্যাডভান্স প্যাসেঞ্জার ইনফরমেশন’ সিস্টেম ব্যবহার করে। অনেক সময় যাত্রীর ইমিগ্রেশন স্ট্যাটাস আপডেট থাকলেও সার্ভার জটিলতায় এয়ারলাইন্সের কাউন্টারে সেই তথ্য পৌঁছাতে দেরি হয় অথবা ভুল তথ্য দেখায়।\n\nভিন্নভিসায়একইসমস্যা:শুধু বাংলাদেশ নয়, ভারত, পাকিস্তান ও নাইজেরিয়ার মতো দেশগুলো থেকেও যারা যুক্তরাজ্যে যাচ্ছেন, তাদের ক্ষেত্রেও এই সমস্যা দেখা যাচ্ছে। বিশেষ করে যারা সম্প্রতি পাসপোর্ট নবায়ন করেছেন কিন্তু ইউকেভিআই সিস্টেমে তা আপডেট করেননি, তারাই সবচেয়ে বেশি বাধার সম্মুখীন হচ্ছেন।\n\nএমন পরিস্থিতিতে যাত্রীদের ভোগান্তি এড়াতে ইমিগ্রেশন বিশেষজ্ঞ এবং এয়ারলাইন্স সংশ্লিষ্টরা নিম্নলিখিত পদক্ষেপগুলো নেওয়ার পরামর্শ দিয়েছেন:\n\nইউকেভিআই অ্যাকাউন্ট চেক করা:ফ্লাইটের অন্তত ৪৮ ঘণ্টা আগে নিজের ইউকেভিআই অ্যাকাউন্টে লগ-ইন করে নিশ্চিত হয়ে নিন যে, আপনার ইমিগ্রেশন স্ট্যাটাস ‘লাইভ’ বা ‘অ্যাক্টিভ’ দেখাচ্ছে।\n\nপাসপোর্টআপডেট:আপনার বর্তমান হাতে থাকা পাসপোর্টের নম্বরটি ই-ভিসা বা ইউকেভিআই অ্যাকাউন্টের সঙ্গে লিংক করা আছে কি না, তা নিশ্চিত করুন। নতুন পাসপোর্ট করলে তা অবশ্যই সিস্টেমে আপডেট করতে হবে।\n\nশেয়ারকোডপ্রস্তুতরাখা:যদিও এয়ারলাইন্স অটোমেটিক সিস্টেমে চেক করে, তবুও যাত্রীদের উচিত তাদের ইমিগ্রেশন স্ট্যাটাসের ‘শেয়ার কোড’ জেনারেট করে প্রিন্ট বা ফোনে রাখা। এটি কাউন্টারে দেখিয়ে অনেক সময় সমস্যার তাৎক্ষণিক সমাধান পাওয়া যেতে পারে।\n\nহোমঅফিসেযোগাযোগ:যদি যাত্রার আগে কোনো সন্দেহ থাকে, তবে দ্রুত ইউকে হোম অফিসের হেল্পলাইনে যোগাযোগ করে নিজের স্ট্যাটাস যাচাই করে নেওয়ার পরামর্শ দি‌য়ে‌ছেন লন্ড‌নের বি‌শিষ্ট আইনজ‌ী‌বি ও ল ম‌্যা‌ট্রিক স‌লি‌সিট‌র্সের কর্নধার ব‌্যা‌রিষ্টার সালাহ উদ্দীন সুমন।",
    "date": "2026-02-02T19:56:50+06:00",
    "language": "bn",
    "source": "bangla_tribune",
    "category": "foreign",
    "tokens": 634,
    "named_entities": [],
    "tags": [],
    "crawled_at": "2026-02-02T19:48:06.093640"
  },
  {
    "url": "https://www.banglatribune.com/foreign/america/932289/%E0%A6%A4%E0%A7%87%E0%A6%B2%E0%A7%87%E0%A6%B0-%E0%A6%A6%E0%A6%B0%E0%A6%AA%E0%A6%A4%E0%A6%A8-%E0%A6%A1%E0%A6%B2%E0%A6%BE%E0%A6%B0%E0%A7%87%E0%A6%B0-%E0%A6%AE%E0%A7%82%E0%A6%B2%E0%A7%8D%E0%A6%AF%E0%A6%AC%E0%A7%83%E0%A6%A6%E0%A7%8D%E0%A6%A7%E0%A6%BF",
    "title": "ইরান-মার্কিন কূটনৈতিক তৎপরতা: তেলের দরপতন, ডলারের মূল্যবৃদ্ধি",
    "body": "ইরানের সাথে পারমাণবিক চুক্তির আলোচনার সম্ভাবনা এবং যুক্তরাষ্ট্রের কেন্দ্রীয় ব্যাংকের নতুন চেয়ারম্যানের 'কড়া' মনোভাবের আভাসে বৈশ্বিক বাজারে বড় রদবদল দেখা গেছে। তেল ও সোনার দাম পড়েছে, বিপরীতক্রমে মার্কিন ডলারের মূল্য বেড়েছে।\n\nসোমবার এশিয়ার বাজারে তেলের দাম তিন শতাংশেরও বেশি নেমে যায়। এই পতনের পিছনে বড় কারণ হিসেবে দেখা হচ্ছে যুক্তরাষ্ট্রের প্রেসিডেন্ট ডোনাল্ড ট্রাম্পের ইরানের সাথে চুক্তির আশাবাদী মন্তব্যকে। একই দিনে, ডলারের দাম বেড়ে যায় মার্কিন কেন্দ্রীয় ব্যাংকের নতুন চেয়ারম্যান হিসেবে কেভিন ওয়ার্শের কড়া নীতির আভাস পাওয়ায়।ইরানের সর্বোচ্চ নেতা আয়াতুল্লাহ আলী খামেনি একটি সম্ভাব্য সামরিক সংঘাত প্রসঙ্গে সতর্ক করে বলেন, \"আমেরিকানদের জানা উচিত, যদি তারা যুদ্ধ শুরু করে, এবার সেটা হবে একটি আঞ্চলিক যুদ্ধ।\"এর জবাবে প্রেসিডেন্ট ট্রাম্প সাংবাদিকদের বলেন, \"স্বাভাবিকভাবেই তিনি এমন কথা বলবেন। আশা করি আমরা একটি চুক্তি করতে পারব।\" কেন্দ্রীয় ব্যাংকের নতুন চেয়ারম্যান প্রসঙ্গে ট্রাম্প বলেন, ওয়ার্শ সর্বকালের সেরা কেন্দ্রীয় ব্যাংকের চেয়ারম্যানদের একজন বলে পরিচিত হবেন ভবিষ্যতে।গত কয়েক সপ্তাহ ধরে ইরানকে ঘিরে মার্কিন কঠোর অবস্থান ও সামরিক হুমকির পর ট্রাম্পের এই আলোচনামুখী মন্তব্য বাজারে যুদ্ধের ভয় কমিয়ে এনেছে, যা তেলের দাম কমার মূল কারণ। অন্যদিকে, কেন্দ্রীয় ব্যাংকের নতুন নিয়োগপ্রাপ্ত চেয়ারম্যান কেভিন ওয়ার্শকে মুদ্রাস্ফীতি নিয়ন্ত্রণে কড়া হিসেবে দেখা হয়। তার নিয়োগের ফলে ভবিষ্যতে সুদের হার বাড়ানো এবং ডলারের বাজারে ডলার আরও শক্তিশালী হওয়ার সম্ভাবনা দেখা যাচ্ছে।\n\nডলার শক্তিশালী হওয়ায় সোনা ও রুপার মতো মূল্যবান ধাতুর দামেও ধস নেমেছে। সোনার দাম প্রায় ৬% কমে হয়েছে আউন্সপ্রতি ৪,৫৮৬ ডলার। শেয়ার বাজারেও মিশ্র প্রতিক্রিয়া দেখা গেছে, প্রযুক্তি খাত নিয়ে উদ্বেগের কারণে বেশিরভাগ আঞ্চলিক সূচকই নিম্নমুখী ছিল।যুক্তরাষ্ট্র দীর্ঘদিন ধরে ইরানের পারমাণবিক কর্মসূচি নিয়ে উদ্বেগ প্রকাশ করে আসছে এবং ২০১৮ সালে একতরফাভাবে ইরানের সঙ্গে স্বাক্ষরিত পরমাণু চুক্তি (জেসিপিওএ) থেকে সরে যায়। ইরানের অভ্যন্তরীণ বিক্ষোভ নিয়ে সাম্প্রতিক উত্তেজনা দুই দেশের মধ্যে সম্পর্ক আরও খারাপের দিকে নিয়ে গিয়েছিল।",
    "date": "2026-02-02T19:07:56+06:00",
    "language": "bn",
    "source": "bangla_tribune",
    "category": "foreign",
    "tokens": 271,
    "named_entities": [],
    "tags": [],
    "crawled_at": "2026-02-02T19:48:09.278271"
  },
  {
    "url": "https://www.banglatribune.com/foreign/europe/932268/%E0%A6%8F%E0%A6%AA%E0%A6%B8%E0%A7%8D%E0%A6%9F%E0%A7%87%E0%A6%87%E0%A6%A8-%E0%A6%B8%E0%A6%AE%E0%A7%8D%E0%A6%AA%E0%A7%83%E0%A6%95%E0%A7%8D%E0%A6%A4%E0%A6%A4%E0%A6%BE%E0%A6%B0-%E0%A6%85%E0%A6%AD%E0%A6%BF%E0%A6%AF%E0%A7%8B%E0%A6%97%E0%A7%87-%E0%A6%B2%E0%A7%87%E0%A6%AC%E0%A6%BE%E0%A6%B0-%E0%A6%AA%E0%A6%BE%E0%A6%B0%E0%A7%8D%E0%A6%9F%E0%A6%BF-%E0%A6%9B%E0%A6%BE%E0%A7%9C%E0%A6%B2%E0%A7%87%E0%A6%A8",
    "title": "এপস্টেইন সম্পৃক্ততার অভিযোগে লেবার পার্টি ছাড়লেন সাবেক রাষ্ট্রদূত",
    "body": "যৌন নিপীড়নের দায়ে দণ্ডিত জেফরি এপস্টেইনের সঙ্গে নিজের অতীত সম্পর্ক নতুন করে আলোচনায় আসার পর এর ফলে লেবার পার্টির ভাবমূর্তি ক্ষতিগ্রস্ত হতে পারে, এমন উদ্বেগ থেকে দলের সদস্যপদ থেকে পদত্যাগ করেছেন ম্যান্ডেলসন। ব্রিটিশ গণমাধ্যম বিবিসি এ খবর জানিয়েছে।\n\nদলের মহাসচিবকে লেখা চিঠিতে ম্যান্ডেলসন বলেন, ‘এই সপ্তাহান্তে আবারও আমাকে জেফরি এপস্টেইনকে ঘিরে চলমান বিতর্কের সঙ্গে যুক্ত করা হয়েছে। এ জন্য আমি দুঃখিত ও অনুতপ্ত।’ তিনি দাবি করেন, আর্থিক লেনদেন সংক্রান্ত অভিযোগগুলো মিথ্যা, তবে বিষয়টি তদন্ত হওয়া প্রয়োজন। লেবার পার্টিকে আরও বিব্রত না করতেই তিনি সদস্যপদ ছাড়ছেন বলে জানান এবং এপস্টেইনের ভুক্তভোগীদের কাছে আবারও ক্ষমা চান।\n\nএর আগে যুক্তরাষ্ট্রের বিচার বিভাগ জেফরি এপস্টেইন সম্পর্কিত নতুন নথি প্রকাশ করে, যেখানে ২০০৩ ও ২০০৪ সালে ম্যান্ডেলসনের নাম উল্লেখ করে তিন দফায় ২৫ হাজার ডলার করে লেনদেনের তথ্য রয়েছে। সাবেক এই মন্ত্রী বলেন, এ ধরনের কোনও অর্থ গ্রহণের বিষয়ে তাঁর কোনও স্মৃতি বা নথি নেই এবং প্রকাশিত কাগজপত্রের সত্যতা নিয়েও তিনি প্রশ্ন তুলেছেন।\n\nএপস্টেইনের দণ্ডের পরও তাঁর সঙ্গে যোগাযোগ বজায় রাখার বিষয়ে আগেই অনুশোচনা প্রকাশ করেছিলেন ম্যান্ডেলসন। তিনি নির্যাতনের শিকার নারী ও কিশোরীদের কাছে নিঃশর্ত ক্ষমা চান এবং এপস্টেইনের সঙ্গে সম্পর্ক রাখাকে গুরুতর ভুল বলে উল্লেখ করেন।\n\nলেবার পার্টির একাধিক নেতা তাঁর পদত্যাগের সিদ্ধান্তকে স্বাগত জানিয়েছেন। এমপি র‍্যাচেল মাস্কেল ব্রিটিশ পার্লামেন্টের উচ্চকক্ষের স্বাধীন তদন্ত সংস্থা লর্ডস কমিশনার ফর স্ট্যান্ডার্ডসের কাছে নিজেকে সোপর্দ করার আহ্বান জানান। অন্যরা বলেন, সাম্প্রতিক প্রকাশনা দলের ভাবমূর্তিতে বড় ধরনের আঘাত করেছে। এদিকে কনজারভেটিভ পার্টির নেতারা প্রধানমন্ত্রী স্যার কিয়ার স্টারমারের সমালোচনা করে বলেন, আগেই ম্যান্ডেলসনের সদস্যপদ স্থগিত করা উচিত ছিল।\n\nগত বছর এপস্টেইনের সঙ্গে সম্পর্ক সংক্রান্ত তথ্য প্রকাশের পর যুক্তরাষ্ট্রে যুক্তরাজ্যের রাষ্ট্রদূতের পদ থেকে বরখাস্ত হন ম্যান্ডেলসন। নতুন নথিতে আরও দেখা যায়, নীতিগত বিষয় নিয়ে তিনি এপস্টেইনের সঙ্গে ইমেইল আদান-প্রদান করেছিলেন এবং তাঁর সঙ্গে সংশ্লিষ্ট কিছু অ্যাকাউন্টে অর্থ লেনদেনের ইঙ্গিত রয়েছে। যদিও এ বিষয়ে কোনও অপরাধ প্রমাণিত হয়নি। যৌন নিপীড়ন ও বিকৃত যৌনতার উদ্দেশ্যে নারী পাচারের অভিযোগে বিচারাধীন অবস্থায় ২০১৯ সালে কারাগারে মারা যান জেফরি এপস্টেইন।",
    "date": "2026-02-02T17:29:00+06:00",
    "language": "bn",
    "source": "bangla_tribune",
    "category": "foreign",
    "tokens": 304,
    "named_entities": [],
    "tags": [],
    "crawled_at": "2026-02-02T19:48:12.451691"
  },
  {
    "url": "https://www.banglatribune.com/foreign/america/932262/%E0%A6%AF%E0%A7%81%E0%A6%95%E0%A7%8D%E0%A6%A4%E0%A6%B0%E0%A6%BE%E0%A6%B7%E0%A7%8D%E0%A6%9F%E0%A7%8D%E0%A6%B0%E0%A7%87%E0%A6%B0-%E0%A6%A8%E0%A6%BF%E0%A6%B0%E0%A6%BE%E0%A6%AA%E0%A6%A4%E0%A7%8D%E0%A6%A4%E0%A6%BE-%E0%A6%B9%E0%A7%81%E0%A6%AE%E0%A6%95%E0%A6%BF%E0%A6%B0-%E0%A6%85%E0%A6%AD%E0%A6%BF%E0%A6%AF%E0%A7%8B%E0%A6%97-%E0%A6%A8%E0%A6%BE%E0%A6%95%E0%A6%9A-%E0%A6%95%E0%A6%BF%E0%A6%89%E0%A6%AC%E0%A6%BE%E0%A6%B0",
    "title": "যুক্তরাষ্ট্রের নিরাপত্তা হুমকির অভিযোগ নাকচ কিউবার",
    "body": "ভেনেজুয়েলায় ওয়াশিংটনের নগ্ন হস্তক্ষেপে সৃষ্ট আঞ্চলিক উত্তেজনা বৃদ্ধির মাঝেই ট্রাম্পের কিউবাকে যুক্তরাষ্ট্রের নিরাপত্তার জন্য হমকি হিসেবে দাবি করার নিন্দা জানিয়েছে কিউবা। সম্প্রতি যুক্তরাষ্ট্রের সাথে কিউবার কূটনৈতিক যোগাযোগ পুনরায় শুরু হওয়ায় রাষ্ট্র দুটির মাঝে সংলাপভিত্তিক সম্পর্ক জোরদার করার আহ্বানও জানিয়েছে হাভানা। কাতারভিত্তিক সংবাদমাধ্যম আল জাজিরা এ খবর জানিয়েছে।\n\nকিউবার পররাষ্ট্র মন্ত্রণালয়ের এক বিবৃতিতে বলা হয়, “গঠনমূলক সম্পৃক্ততা, আইনসম্মত সহযোগিতা ও শান্তিপূর্ণ সহাবস্থান কিউবার জনগণ এবং মার্কিন জনগণ, উভয়পক্ষের জন্যই উপকারী।” বিবৃতিতে আরও বলা হয়, পারস্পরিক স্বার্থ ও আন্তর্জাতিক আইনের ভিত্তিতে ওয়াশিংটনের সঙ্গে সম্মানজনক ও পারস্পরিক সংলাপ চালিয়ে যেতে প্রস্তুত কিউবা। একই সঙ্গে সন্ত্রাসবাদ বা চরমপন্থী কর্মকাণ্ডে সমর্থনের অভিযোগও প্রত্যাখ্যান করা হয়।\n\nমার্কিন প্রেসিডেন্ট ডোনাল্ড ট্রাম্প কয়েক ঘন্টা আগে কিউবার সঙ্গে কূটনৈতিক যোগাযোগ পুনরায় শুরু হওয়ার কথা নিশ্চিত করেন। তবে তিনি কিউবার অর্থনীতি নিয়ে সমালোচনা করেন এবং গত মাসে মার্কিন বাহিনীর হাতে ভেনেজুয়েলার প্রেসিডেন্ট নিকোলাস মাদুরো অপসারিত হওয়ার পর দেশটিতে (কিউবায়) ভেনেজুয়েলার তেল সরবরাহ বন্ধ হয়ে যাওয়ার বিষয়টি উল্লেখ করেন।\n\nট্রাম্প বলেন, দীর্ঘদিন ধরে কিউবা ভেনেজুয়েলার সহায়তার ওপর নির্ভরশীল ছিল। তিনি দাবি করেন, তার প্রশাসনের প্রধান অগ্রাধিকার হচ্ছে কিউবান-আমেরিকানদের সঙ্গে আচরণের উন্নয়ন। তিনি কিউবার আমেরিকান নাগরিকদের বৈষম্য ও দীর্ঘ পরিবার-বিচ্ছিন্নতার শিকার বলে উল্লেখ করেন।\n\nহোয়াইট হাউসের সাম্প্রতিক এক সনদে কিউবাকে অস্বাভাবিক ও ব্যতিক্রমী হুমকি হিসেবে আখ্যা দেওয়ার পাশাপাশি ‘অশুভ শক্তি’দের সঙ্গে সম্পর্কের অভিযোগ তোলা হয়। তবে এসব অভিযোগ প্রত্যাখ্যান করেছে হাভানা। কিউবার দাবি, দেশটিতে কোনো বিদেশি সামরিক বা গোয়েন্দা ঘাঁটি নেই। এছাড়া সন্ত্রাসে অর্থায়ন ও মানি লন্ডারিং প্রতিরোধে কঠোর ব্যবস্থা কার্যকর রয়েছে।\n\n১৯৫৯ সালের ফিদেল কাস্ত্রোর নেতৃত্বে কিউবার বিপ্লবের পর থেকেই ওয়াশিংটন ও হাভানার সম্পর্ক বৈরিতাপূর্ণ। এর আগে ট্রাম্প কিউবাকে ‘সন্ত্রাসবাদের পৃষ্ঠপোষক রাষ্ট্র’ হিসেবে তালিকাভুক্ত করেছিলেন। সাম্প্রতিক সময়ে ভেনেজুয়েলার তেলবাহী জাহাজ জব্দ এবং আঞ্চলিক সরবরাহকারীদের ওপর যুক্তরাষ্ট্রের চাপ নতুন করে উত্তেজনা বাড়িয়েছে, যা মানবিক সংকটের আশঙ্কাও তৈরি করেছে।\n\nএদিকে যুক্তরাষ্ট্র ও কিউবার মধ্যে বাড়তে থাকা উত্তেজনা নিয়ে উদ্বেগ প্রকাশ করেছেন পোপ লিও। তিনি সব পক্ষকে আন্তরিক সংলাপ চালানোর আহ্বান জানিয়ে এমন কোনো পদক্ষেপ এড়িয়ে চলার অনুরোধ করেছেন, যা কিউবার জনগণের দুর্ভোগ বাড়াতে পারে।",
    "date": "2026-02-02T16:20:24+06:00",
    "language": "bn",
    "source": "bangla_tribune",
    "category": "foreign",
    "tokens": 311,
    "named_entities": [],
    "tags": [],
    "crawled_at": "2026-02-02T19:48:15.607283"
  },
  {
    "url": "https://www.banglatribune.com/foreign/middle-east/932258/%E0%A6%87%E0%A6%B0%E0%A6%BE%E0%A6%A8%E0%A7%87-%E0%A6%AE%E0%A6%BE%E0%A6%B0%E0%A7%8D%E0%A6%95%E0%A6%BF%E0%A6%A8-%E0%A6%B9%E0%A6%BE%E0%A6%AE%E0%A6%B2%E0%A6%BE-%E0%A6%9A%E0%A6%BE%E0%A7%9F-%E0%A6%87%E0%A6%B8%E0%A6%B0%E0%A6%BE%E0%A7%9F%E0%A7%87%E0%A6%B2-%E0%A6%95%E0%A7%82%E0%A6%9F%E0%A6%A8%E0%A7%80%E0%A6%A4%E0%A6%BF-%E0%A6%9A%E0%A6%BE%E0%A6%A8",
    "title": "ইরানে মার্কিন হামলা চায় ইসরায়েল, কূটনীতি চান ট্রাম্প",
    "body": "ইরান ইস্যুতে যুক্তরাষ্ট্র ও ইসরায়েলের মধ্যে কৌশলগত পার্থক্য স্পষ্ট হয়ে উঠছে। একদিকে ইসরায়েল ওয়াশিংটনের কাছে ইরানের বিরুদ্ধে সরাসরি সামরিক হামলার দাবি জানাচ্ছে, অন্যদিকে মার্কিন প্রেসিডেন্ট ডোনাল্ড ট্রাম্প এখনও কড়া কূটনৈতিক চাপ ও আলোচনার পথেই এগোতে আগ্রহী। ব্রিটিশ বার্তা সংস্থা রয়টার্স এ খবর জানিয়েছে।\n\nরয়টার্সকে নাম প্রকাশে অনিচ্ছুক দুই মার্কিন কর্মকর্তা জানিয়েছেন, ইরানকে ঘিরে উত্তেজনা বাড়ার মধ্যেই শুক্রবার পেন্টাগনে যুক্তরাষ্ট্র ও ইসরায়েলের শীর্ষ সামরিক কর্মকর্তাদের বৈঠক অনুষ্ঠিত হয়। বৈঠকে যুক্তরাষ্ট্রের জয়েন্ট চিফস অব স্টাফের চেয়ারম্যান জেনারেল ড্যান কেইন এবং ইসরায়েলের সেনাপ্রধান হারজি হালেভি অংশ নেন। তবে বৈঠকের আলোচনার বিস্তারিত প্রকাশ করা হয়নি।\n\nরবিবার ইসরায়েলের রাষ্ট্রীয় সংবাদ মাধ্যম ক্যান জানিয়েছে, সম্প্রতি ইসরায়েল সেনাবাহিনীর প্রধান অব স্টাফ এয়াল জামির যুক্তরাষ্ট্র সফর করে ফিরেছেন। সফরকালে তিনি ইরান ইস্যুতে মার্কিন কর্মকর্তাদের সঙ্গে আলোচনা করেন। ওই বৈঠকে মোসাদের পরিচালক ডেভিড বারনিয়াও উপস্থিত ছিলেন। প্রতিবেদনে বলা হয়েছে, নজরদারি এড়াতে জামির সামরিক বিমানের বদলে একটি বেসরকারি বিমানে যুক্তরাষ্ট্রে যান এবং সেখানে গিয়ে ইরানের ওপর হামলায় যুক্তরাষ্ট্রের সমর্থন আদায়ের চেষ্টা করেন।\n\nস্থানীয় গণমাধ্যমের খবরে বলা হয়েছে, এয়াল জামির মনে করছেন যুক্তরাষ্ট্র দুই সপ্তাহ থেকে দুই মাসের মধ্যে ইরানের বিরুদ্ধে সামরিক হামলা চালাতে পারে।\n\nতবে আর্মি রেডিও জানিয়েছে, আগামী কয়েক দিনের মধ্যে যুক্তরাষ্ট্র হামলা চালাতে পারে এমন কোনও সম্ভাবনা নেই।\n\nরেডিওর প্রতিবেদনে আরও বলা হয়েছে, যুক্তরাষ্ট্র সব সিদ্ধান্ত গ্রহণের ক্ষেত্রে ইসরায়েলকে যুক্ত করে না এবং অনেক গুরুত্বপূর্ণ সিদ্ধান্তে তাদের বাইরে রাখে। পাশাপাশি ইসরায়েলের আশঙ্কা, ট্রাম্প ইরানের সঙ্গে এমন একটি পারমাণবিক চুক্তিতে পৌঁছাতে পারেন, যেখানে ইরানের ব্যালিস্টিক ক্ষেপণাস্ত্র কর্মসূচি অন্তর্ভুক্ত নাও থাকতে পারে।\n\nআলোচনায় জড়িত এক ইসরায়েলি কর্মকর্তার দাবি করেছে, ট্রাম্প ইরানের সঙ্গে কঠোর আলোচনায় যেতে চান, যার লক্ষ্য দেশটির পারমাণবিক কর্মসূচি পুরোপুরি ধ্বংস করা। ইসরায়েলি কর্মকর্তারা আরও বলেছেন, যুক্তরাষ্ট্রের সরাসরি হামলাকেই বেশি সমর্থন করেন, কারণ হামলা না হলে ইরান পারমাণবিক অস্ত্রের পথে এগোতে পারে। তবে এ বিষয়ে ইসরায়েল সরকার আনুষ্ঠানিকভাবে কোনও মন্তব্য করেনি।\n\nউল্লেখ্য, ইরানকে আলোচনার টেবিলে আনতে চাপ বাড়ানোর অংশ হিসেবে যুক্তরাষ্ট্র মধ্যপ্রাচ্যে নৌবাহিনীর উপস্থিতি বাড়িয়েছে এবং আকাশ প্রতিরক্ষা ব্যবস্থা জোরদার করেছে। প্রেসিডেন্ট ট্রাম্প একাধিকবার ইরানকে হুমকি দিলেও তেহরান পাল্টা সতর্ক করে বলেছে, যুক্তরাষ্ট্র হামলা চালালে পুরো অঞ্চলজুড়ে সংঘাত ছড়িয়ে পড়তে পারে।",
    "date": "2026-02-02T16:08:16+06:00",
    "language": "bn",
    "source": "bangla_tribune",
    "category": "foreign",
    "tokens": 323,
    "named_entities": [],
    "tags": [],
    "crawled_at": "2026-02-02T19:48:18.892491"
  },
  {
    "url": "https://www.banglatribune.com/foreign/middle-east/932257/%E0%A6%AC%E0%A6%BF%E0%A6%B6%E0%A7%8D%E0%A6%AC%E0%A6%BE%E0%A6%B8-%E0%A6%AB%E0%A6%BF%E0%A6%B0%E0%A6%B2%E0%A7%87-%E0%A6%AF%E0%A7%81%E0%A6%95%E0%A7%8D%E0%A6%A4%E0%A6%B0%E0%A6%BE%E0%A6%B7%E0%A7%8D%E0%A6%9F%E0%A7%8D%E0%A6%B0%E0%A7%87%E0%A6%B0-%E0%A6%B8%E0%A6%99%E0%A7%8D%E0%A6%97%E0%A7%87-%E0%A6%86%E0%A6%B2%E0%A7%8B%E0%A6%9A%E0%A6%A8%E0%A6%BE-%E0%A6%B8%E0%A6%AE%E0%A7%8D%E0%A6%AD%E0%A6%AC",
    "title": "বিশ্বাস ফিরলে যুক্তরাষ্ট্রের সঙ্গে আলোচনা সম্ভব: ইরানি পররাষ্ট্রমন্ত্রী",
    "body": "যুক্তরাষ্ট্রের সঙ্গে পারমাণবিক চুক্তি নিয়ে 'বিশ্বাসের সংকট' কাটিয়ে অর্থবহ আলোচনা এখনও সম্ভব বলে মন্তব্য করেছেন ইরানের পররাষ্ট্রমন্ত্রী আব্বাস আরাঘচি। তবে একইসঙ্গে তিনি সতর্ক করে বলেছেন, এই অঞ্চলে কোনও সামরিক সংঘাত হলে তা দ্রুত ব্যাপক রূপ নিতে পারে।\n\nমার্কিন সংবাদমাধ্যম সিএনএনকে রবিবার (১ ফেব্রুয়ারি) দেওয়া এক সাক্ষাৎকারে ইরানের পররাষ্ট্রমন্ত্রী জানান, ইরানকে ঘিরে যুদ্ধের শঙ্কা নিয়ে তার চিন্তা নেই। বরং তিনি বেশি চিন্তিত ওয়াশিংটনকে সংঘাতে জড়ানোর জন্য বাইরের চেষ্টার কারণে সৃষ্ট ভুল তথ্য নিয়ে।\n\nতিনি বলেন, “দুর্ভাগ্যবশত, আমরা একটি আলোচনা অংশীদার হিসেবে যুক্তরাষ্ট্রের প্রতি আস্থা হারিয়েছি। এই অবিশ্বাস কাটিয়ে উঠতেই হবে।”\n\nএক প্রশ্নের জবাবে আরাঘচি উল্লেখ করেন, বর্তমানে পারস্য উপসাগরীয় অঞ্চলের কয়েকটি দেশ মধ্যস্থতাকারীর ভূমিকা পালন করে দুই পক্ষের মধ্যে বার্তা আদান-প্রদানে সহায়তা করছে, যা আস্থা পুনরুদ্ধারের পথ তৈরি করতে পারে।\n\nইরান যেন কোনোভাবেই পারমাণবিক অস্ত্রের অধিকারী না হতে পারে, সে লক্ষ্যে কাজ করছেন যুক্তরাষ্ট্রের প্রেসিডেন্ট ডোনাল্ড ট্রাম্প। এই বিষয়ে ইরানের পররাষ্ট্রমন্ত্রী বলেন, “ট্রাম্পের সেই লক্ষ্যের সঙ্গে তেহরানও একমত।”\n\nতিনি আরও বলেন, “যদি যুক্তরাষ্ট্রের আলোচনা দল প্রেসিডেন্ট ট্রাম্প যা বলেছেন তা অনুসরণ করে ন্যায্য ও সমতাপূর্ণ চুক্তিতে আসে তাহলে আমি আরেকটি আলোচনার সম্ভাবনা দেখি । অবশ্যই, বিনিময়ে আমরা নিষেধাজ্ঞা প্রত্যাহারের প্রত্যাশা করি।”\n\nএ বিষয়ে এখন পর্যন্ত যুক্তরাষ্ট্রের পক্ষ থেকে কোনও আনুষ্ঠানিক প্রতিক্রিয়া পাওয়া যায়নি।",
    "date": "2026-02-02T16:03:28+06:00",
    "language": "bn",
    "source": "bangla_tribune",
    "category": "foreign",
    "tokens": 192,
    "named_entities": [],
    "tags": [],
    "crawled_at": "2026-02-02T19:48:22.087019"
  },
  {
    "url": "https://www.banglatribune.com/foreign/932238/%E0%A6%9C%E0%A6%BE%E0%A6%AA%E0%A6%BE%E0%A6%A8-%E0%A6%A5%E0%A7%87%E0%A6%95%E0%A7%87-%E0%A6%AC%E0%A7%8D%E0%A6%B0%E0%A6%BE%E0%A6%9C%E0%A6%BF%E0%A6%B2-%E0%A6%AC%E0%A7%88%E0%A6%B6%E0%A7%8D%E0%A6%AC%E0%A6%BF%E0%A6%95-%E0%A6%AC%E0%A6%BE%E0%A6%9C%E0%A6%BE%E0%A6%B0%E0%A7%87-%E0%A6%85%E0%A6%B8%E0%A7%8D%E0%A6%A5%E0%A6%BF%E0%A6%B0%E0%A6%A4%E0%A6%BE-%E0%A6%AC%E0%A6%BE%E0%A7%9C%E0%A6%BE%E0%A6%A4%E0%A7%87",
    "title": "জাপান থেকে ব্রাজিল: বৈশ্বিক বাজারে অস্থিরতা বাড়াতে পারে নির্বাচন",
    "body": "২০২৬ সালে বিশ্বের বিভিন্ন দেশে গুরুত্বপূর্ণ নির্বাচন বিনিয়োগকারীদের জন্য নতুন অনিশ্চয়তা তৈরি করছে, যার প্রভাব পড়তে পারে শেয়ারবাজার, মুদ্রা ও বন্ডে।\n\nব্রিটিশ বার্তা সংস্থা রয়টার্সের এক বিশ্লেষণে বলা হয়েছে, রাজনৈতিক অনিশ্চয়তা বাড়লে বিনিয়োগকারীরা সাধারণত ঝুঁকিপূর্ণ সম্পদ থেকে সরে যায়। ২০২৬ সালে একাধিক বড় অর্থনীতির নির্বাচনের কারণে বাজারে এই প্রবণতা আরও জোরালো হতে পারে।\n\nপ্রতিবেদনে বলা হয়েছে, জাপান, ব্রাজিল, হাঙ্গেরি ও কলম্বিয়াসহ একাধিক দেশের আসন্ন নির্বাচন অর্থনৈতিক নীতি ও বাজেট ব্যয়ের দিকনির্দেশনা বদলে দিতে পারে। ফলে শেয়ারবাজার, সরকারি বন্ড ও মুদ্রাবাজারে অস্থিরতা বাড়ার আশঙ্কা করছেন বিশ্লেষকরা।\n\nবিশ্লেষকদের মতে, নির্বাচনের ফল যদি বাজারবান্ধব নীতির বিপরীতে যায়, তাহলে বিনিয়োগকারীদের আস্থা দ্রুত দুর্বল হয়ে পড়তে পারে, বিশেষ করে উদীয়মান অর্থনীতিগুলোতে।\n\nজাপানে সম্ভাব্য আর্থিক প্রণোদনা সরকারি ঋণ ও ইয়েনের ওপর চাপ সৃষ্টি করতে পারে। ব্রাজিলে নেতৃত্ব পরিবর্তনের সম্ভাবনা বিনিয়োগ নীতি নিয়ে প্রশ্ন তুলছে। ইউরোপে হাঙ্গেরির নির্বাচন ইউরোপীয় ইউনিয়নের সঙ্গে সম্পর্ক ও বাজার আস্থার ওপর প্রভাব ফেলতে পারে।\n\nবিশ্ব অর্থনীতি ইতোমধ্যে উচ্চ সুদের হার, ভূরাজনৈতিক উত্তেজনা ও ধীর প্রবৃদ্ধির চাপের মধ্যে রয়েছে। এই প্রেক্ষাপটে ২০২৬ সালের নির্বাচনগুলো বিনিয়োগকারীদের ঝুঁকি মূল্যায়ন আরও জটিল করে তুলছে বলে মনে করছেন বাজার সংশ্লিষ্টরা।",
    "date": "2026-02-02T14:09:51+06:00",
    "language": "bn",
    "source": "bangla_tribune",
    "category": "foreign",
    "tokens": 173,
    "named_entities": [],
    "tags": [],
    "crawled_at": "2026-02-02T19:48:25.342504"
  },
  {
    "url": "https://www.banglatribune.com/foreign/latin-america/932232/%E0%A6%AE%E0%A6%BE%E0%A6%B0%E0%A7%8D%E0%A6%95%E0%A6%BF%E0%A6%A8-%E0%A6%95%E0%A7%82%E0%A6%9F%E0%A6%A8%E0%A7%80%E0%A6%A4%E0%A6%BF%E0%A6%95%E0%A6%95%E0%A7%87-%E0%A6%B9%E0%A7%87%E0%A6%A8%E0%A6%B8%E0%A7%8D%E0%A6%A4%E0%A6%BE-%E0%A6%95%E0%A6%B0%E0%A6%BE%E0%A7%9F-%E0%A6%95%E0%A6%BF%E0%A6%89%E0%A6%AC%E0%A6%BE%E0%A6%95%E0%A7%87-%E0%A6%B8%E0%A6%A4%E0%A6%B0%E0%A7%8D%E0%A6%95-%E0%A6%95%E0%A6%B0%E0%A6%B2%E0%A7%8B",
    "title": "মার্কিন কূটনীতিককে হেনস্তা করায় কিউবাকে সতর্ক করলো যুক্তরাষ্ট্র",
    "body": "মার্কিন কূটনীতিককে জনসমক্ষে হেনস্তার অভিযোগে কিউবার বিরুদ্ধে কড়া অবস্থান নিয়েছে যুক্তরাষ্ট্র। হাভানায় বৈঠকের সময় কিছু ছোট কিউবান দল মার্কিন কূটনীতিক মাইক হ্যামারকে লক্ষ্য করে উপহাস ও কটূক্তির স্লোগান দেয়। যার ফলে  দুই দেশের মধ্যে নতুন করে উত্তেজনা তৈরি হয়েছে। ব্রিটিশ বার্তা সংস্থা রয়টার্স এ খবর জানিয়েছে।\n\nরবিবার সামাজিক যোগাযোগমাধ্যমে মার্কিন পররাষ্ট্র দপ্তর কিউবা সরকারের বিরুদ্ধে ব্যর্থ ও ভীতি প্রদর্শন মূলক কৌশল ব্যবহারের অভিযোগ তোলে। একই সঙ্গে কিউবাকে সতর্ক করে বলা হয়, মার্কিন কূটনৈতিক কার্যক্রমে বাধা সৃষ্টি করার জন্য এই ধরনের লোক পাঠানো বন্ধ করতে হবে।\n\nশনিবার বৈঠকের পর হ্যামার সামাজিক যোগাযোগমাধ্যমে একটি ভিডিও পোস্ট করে অভিযোগ করেছেন, বৈঠক শেষে তাকে হয়রানি করা হয়েছে। কয়েকজন হতাশ কমিউনিস্ট তাকে গালাগাল করেছে।\n\nএরপর আরও কয়েকটি ভিডিও প্রকাশিত হয়, যেখানে দেখা যায়, রাতের অন্ধকারে বিদ্যুৎ বিভ্রাটের সময় দুই স্থানে ছোট ছোট দল হ্যামারকে উদ্দেশ্য করে খুনি ও সাম্রাজ্যবাদী বলে চিৎকার করছে। রয়টার্স ভিডিওতে থাকা ব্যক্তিদের পরিচয় নিশ্চিত করতে পারেনি এবং কিউবা সরকারও এ বিষয়ে কোনও মন্তব্য করেনি।\n\nউল্লেখ্য, এই ঘটনা এমন এক সময় ঘটল। যখন গত সপ্তাহে যুক্তরাষ্ট্রের প্রেসিডেন্ট ডোনাল্ড ট্রাম্প কিউবাকে যুক্তরাষ্ট্রের জাতীয় নিরাপত্তার জন্য অস্বাভাবিক ও গুরুতর হুমকি হিসেবে ঘোষণা করেছেন। তিনি আরও জানিয়েছেন, কিউবায় তেল সরবরাহকারী যেকোনও দেশের ওপর শুল্ক আরোপ করা হবে।",
    "date": "2026-02-02T13:48:54+06:00",
    "language": "bn",
    "source": "bangla_tribune",
    "category": "foreign",
    "tokens": 192,
    "named_entities": [],
    "tags": [],
    "crawled_at": "2026-02-02T19:48:28.852826"
  },
  {
    "url": "https://www.banglatribune.com/foreign/middle-east/932219/%E0%A6%96%E0%A6%BE%E0%A6%AE%E0%A7%87%E0%A6%A8%E0%A6%BF%E0%A6%B0-%E0%A6%86%E0%A6%9E%E0%A7%8D%E0%A6%9A%E0%A6%B2%E0%A6%BF%E0%A6%95-%E0%A6%AF%E0%A7%81%E0%A6%A6%E0%A7%8D%E0%A6%A7%E0%A7%87%E0%A6%B0-%E0%A6%B9%E0%A7%81%E0%A6%81%E0%A6%B6%E0%A6%BF%E0%A7%9F%E0%A6%BE%E0%A6%B0%E0%A6%BF%E0%A6%A4%E0%A7%87-%E0%A6%9F%E0%A7%8D%E0%A6%B0%E0%A6%BE%E0%A6%AE%E0%A7%8D%E0%A6%AA%E0%A7%87%E0%A6%B0",
    "title": "খামেনির আঞ্চলিক যুদ্ধের হুঁশিয়ারিতে ট্রাম্পের প্রতিক্রিয়া",
    "body": "ইরানের সর্বোচ্চ নেতা আয়াতুল্লাহ আলি খামেনি যুক্তরাষ্ট্রের যেকোনও হামলাকে আঞ্চলিক যুদ্ধের শুরু হিসেবে সতর্ক করার পর এ বিষয়ে তীব্র প্রতিক্রিয়া জানিয়েছেন মার্কিন প্রেসিডেন্ট ডোনাল্ড ট্রাম্প। ট্রাম্প বলেছেন, হুমকির মাঝেও ইরানের সঙ্গে একটি চুক্তিতে পৌঁছানোর আশা তিনি ছাড়ছেন না। ফরাসিভিত্তিক বার্তা সংস্থা এএফপি এ খবর জানিয়েছে।\n\nট্রাম্প সাংবাদিকদের বলেছেন, অবশ্যই তিনি এমনটাই বলবে। আশা করি আমরা একটি চুক্তিতে পৌঁছাতে পারব। যদি চুক্তি না হয়, দেখা যাবে সে ঠিক ছিল কি না।\n\nউল্লেখ্য, রবিবার ইরানের সর্বোচ্চ নেতা খামেনি সরকারবিরোধী বিক্ষোভকে একটি অভ্যুত্থানের সঙ্গে তুলনা করেছেন। তিনি বলেছেন, যুক্তরাষ্ট্র যদি ইরানে হামলা চালায়, তবে তা পুরো অঞ্চলে যুদ্ধ ডেকে আনবে।\n\nঅন্যদিকে ইরান ও যুক্তরাষ্ট্রের মধ্যে উত্তেজনা বাড়ার মধ্যে ইরানের পররাষ্ট্রমন্ত্রী আব্বাস আরাঘচি বলেছেন, ভুল হিসাব-নিকাশ নিয়ে তিনি উদ্বিগ্ন, তবে ট্রাম্প সঠিক সিদ্ধান্ত নেওয়ার মতো যথেষ্ট বুদ্ধিমান। তিনি আরও জানিয়েছেন, আঞ্চলিক কয়েকটি দেশ মধ্যস্থতাকারীর ভূমিকা পালন করছে।\n\nসম্প্রতি, ইরানের প্রেসিডেন্সি কার্যালয় জানিয়েছে, বিক্ষোভে প্রায় নিহত তিন হাজার মানুষের মধ্যে ২,৯৮৬ জনের নাম প্রকাশ হয়েছে, বাকি ১৩১ জনের পরিচয় শনাক্তের কাজ চলছে। কর্তৃপক্ষ দাবি করেছে, নিহতদের বেশিরভাগই নিরাপত্তা বাহিনীর সদস্য ও নিরীহ পথচারী। আর এই সহিংসতা ছিল সন্ত্রাসী কর্মকাণ্ডের ফল। তবে যুক্তরাষ্ট্রভিত্তিক একটি মানবাধিকার সংস্থা জানিয়েছে, তাদের হিসাবে নিহতের সংখ্যা ৬,৮৪২ জন, যাদের অধিকাংশই বিক্ষোভকারী।",
    "date": "2026-02-02T12:21:13+06:00",
    "language": "bn",
    "source": "bangla_tribune",
    "category": "foreign",
    "tokens": 190,
    "named_entities": [],
    "tags": [],
    "crawled_at": "2026-02-02T19:48:31.984626"
  },
  {
    "url": "https://www.banglatribune.com/foreign/europe/932210/%E0%A6%87%E0%A6%89%E0%A6%95%E0%A7%8D%E0%A6%B0%E0%A7%87%E0%A6%A8%E0%A7%87-%E0%A6%B0%E0%A6%BE%E0%A6%B6%E0%A6%BF%E0%A7%9F%E0%A6%BE%E0%A6%95%E0%A7%87-%E0%A6%AA%E0%A6%B0%E0%A6%BE%E0%A6%9C%E0%A6%BF%E0%A6%A4-%E0%A6%95%E0%A6%B0%E0%A6%A4%E0%A7%87-%E0%A6%AC%E0%A7%8D%E0%A6%AF%E0%A6%B0%E0%A7%8D%E0%A6%A5-%E0%A6%87%E0%A6%89%E0%A6%B0%E0%A7%8B%E0%A6%AA",
    "title": "ইউক্রেনে রাশিয়াকে পরাজিত করতে ব্যর্থ ইউরোপ: মেদভেদেভ",
    "body": "ইউক্রেন যুদ্ধে রাশিয়াকে পরাজিত করতে ইউরোপীয় শক্তিগুলো ব্যর্থ হয়েছে বলে মন্তব্য করেছেন রাশিয়ার নিরাপত্তা পরিষদের উপ-চেয়ারম্যান দিমিত্রি মেদভেদেভ। তিনি বলেছেন, মস্কোর বিরুদ্ধে কৌশলগত চাপ বাড়াতে গিয়ে ইউরোপ উল্টো নিজেই গুরুতর অর্থনৈতিক ক্ষতির মুখে পড়েছে। তুরস্কভিত্তিক সংবাদ মাধ্যম টিআরটি ওয়ার্ল্ড এ খবর জানিয়েছে।\n\nএক সাক্ষাৎকারে মেদভেদেভ বলেছেন, ইউরোপ আমাকে সত্যিই অবাক করেছে। নিজেদের কর্মকাণ্ডের মাধ্যমে তারা নিজেরাই নিজেদের অস্তিত্বের ভিত্তি দুর্বল করেছে। এটা সত্যিই অবিশ্বাস্য।\n\nতিনি আরও বলেছেন, ইউরোপীয় দেশগুলো রাশিয়ার ওপর কৌশলগত পরাজয় চাপিয়ে দিতে চেয়েছিল, কিন্তু সে লক্ষ্য অর্জনে তারা সম্পূর্ণ ব্যর্থ হয়েছে।\n\nঅন্যদিকে, যুক্তরাষ্ট্রের প্রেসিডেন্ট ডোনাল্ড ট্রাম্পের প্রশংসা করে মেদভেদেভ বলেছেন, ট্রাম্প একজন কার্যকর নেতা এবং শান্তি প্রতিষ্ঠায় আন্তরিকভাবে আগ্রহী। তিনি আরও উল্লেখ করেছেন, ট্রাম্প নিজেও বারবার বলেছেন যে তিনি নিজেকে একজন শান্তি প্রতিষ্ঠাকারী প্রেসিডেন্ট হিসেবে স্মরণীয় করে রাখতে চান।\n\nএদিকে, ইউক্রেন যুদ্ধের অবসান নিয়ে শান্তিচুক্তি প্রায় চূড়ান্ত পর্যায়ে রয়েছে বলে দাবি করেছেন ট্রাম্প। এ বিষয়ে যুক্তরাষ্ট্র, রাশিয়া ও ইউক্রেনের মধ্যে নতুন দফার আলোচনা এ সপ্তাহে আবুধাবিতে অনুষ্ঠিত হওয়ার কথা রয়েছে।\n\nট্রাম্প রাশিয়ার জন্য ইতিবাচক না নেতিবাচক এমন প্রশ্নের জবাবে মেদভেদেভ বলেছেন, মার্কিন জনগণ ট্রাম্পকে নির্বাচিত করেছে এবং মস্কো সেই সিদ্ধান্তকে সম্মান করে। তিনি আরও বলেছেন, যুক্তরাষ্ট্রের রাজনৈতিক প্রতিষ্ঠানের চাপ মোকাবিলায় ট্রাম্প যে সাহস দেখিয়েছেন, তা প্রশংসনীয়।\n\nমেদভেদেভের মতে, ট্রাম্পের আচরণ অনেক সময় আবেগপ্রবণ বা হঠকারী মনে হলেও তা কার্যকর। অনেকে তাকে বিশৃঙ্খল প্রিয় ব্যক্তি মনে করেন, কিন্তু আসলে তার পেছনে রয়েছে একটি সচেতন ও দক্ষ কৌশল।\n\nউল্লেখ্য, দিমিত্রি মেদভেদেভ ২০০৮ থেকে ২০১২ সাল পর্যন্ত রাশিয়ার প্রেসিডেন্ট হিসেবে দায়িত্ব পালন করেছেন। বর্তমানে তিনি রাশিয়ার নিরাপত্তা পরিষদের উপ-চেয়ারম্যান হিসেবে দায়িত্বে আছেন।",
    "date": "2026-02-02T10:53:42+06:00",
    "language": "bn",
    "source": "bangla_tribune",
    "category": "foreign",
    "tokens": 242,
    "named_entities": [],
    "tags": [],
    "crawled_at": "2026-02-02T19:48:35.403829"
  },
  {
    "url": "https://www.banglatribune.com/foreign/middle-east/932209/%E0%A6%AC%E0%A6%BF%E0%A6%95%E0%A7%8D%E0%A6%B7%E0%A7%8B%E0%A6%AD%E0%A7%87-%E0%A6%A8%E0%A6%BF%E0%A6%B9%E0%A6%A4-%E0%A6%AA%E0%A7%8D%E0%A6%B0%E0%A6%BE%E0%A7%9F-%E0%A7%A9-%E0%A6%B9%E0%A6%BE%E0%A6%9C%E0%A6%BE%E0%A6%B0-%E0%A6%9C%E0%A6%A8%E0%A7%87%E0%A6%B0-%E0%A6%A8%E0%A6%BE%E0%A6%AE-%E0%A6%AA%E0%A7%8D%E0%A6%B0%E0%A6%95%E0%A6%BE%E0%A6%B6-%E0%A6%95%E0%A6%B0%E0%A6%B2%E0%A7%8B",
    "title": "বিক্ষোভে নিহত প্রায় ৩ হাজার জনের নাম প্রকাশ করলো ইরান",
    "body": "ইরানে সম্প্রতি বিক্ষোভে নিহতদের নাম প্রকাশ করেছে দেশটির প্রেসিডেন্ট কার্যালয়। রবিবার প্রকাশিত এক প্রতিবেদনে জানানো হয়েছে, ২০২৫ সালের শেষদিকে শুরু হওয়া বিক্ষোভে নিহত প্রায় তিন হাজার মানুষের মধ্যে ২,৯৮৬ জনের পরিচয় নিশ্চিত করা হয়েছে। তুরস্কের রাষ্ট্রীয় বার্তা সংস্থা আনাদোলু এজেন্সি এ খবর জানিয়েছে।\n\nপ্রেসিডেন্ট কার্যালয়ের বিবৃতিতে বলা হয়েছে, এই প্রতিবেদন প্রকাশ প্রেসিডেন্ট মাসউদ পেজেশকিয়ানের স্বচ্ছতা, দায়িত্বশীলতা ও জবাবদিহিতার নীতির  অংশ। বিবৃতিতে আরও বলা হয়েছে, সম্প্রতি ঘটনায় যারা প্রাণ হারিয়েছেন, তারা সবাই এই দেশের সন্তান।\n\nবিবৃতিতে আরও বলা হয়েছে, ইরান মানবজীবনকে কেবল রাজনৈতিক স্বার্থে ব্যবহৃত কোনও সংখ্যা হিসেবে দেখে না। বরং প্রতিটি নিহত ব্যক্তিকে একটি পূর্ণাঙ্গ জীবন হিসেবে বিবেচনা করে।\n\nউল্লেখ্য, প্রেসিডেন্ট কার্যালয়ের প্রকাশিত তালিকায় নিহতদের মধ্যে সাধারণ নাগরিক ও নিরাপত্তা বাহিনীর সদস্য উভয়ই রয়েছেন। তবে এখনও ১৩১ জনের পরিচয় শনাক্ত করা সম্ভব হয়নি। কর্তৃপক্ষ জানিয়েছে, তাদের পরিচয় নির্ধারণের কাজ চলমান রয়েছে।",
    "date": "2026-02-02T09:51:35+06:00",
    "language": "bn",
    "source": "bangla_tribune",
    "category": "foreign",
    "tokens": 131,
    "named_entities": [],
    "tags": [],
    "crawled_at": "2026-02-02T19:48:38.558146"
  },
  {
    "url": "https://www.banglatribune.com/foreign/middle-east/932207/%E0%A6%87%E0%A6%B0%E0%A6%BE%E0%A6%A8-%E0%A6%87%E0%A6%B8%E0%A7%8D%E0%A6%AF%E0%A7%81%E0%A6%A4%E0%A7%87-%E0%A6%AA%E0%A7%87%E0%A6%A8%E0%A7%8D%E0%A6%9F%E0%A6%BE%E0%A6%97%E0%A6%A8%E0%A7%87-%E0%A6%AE%E0%A6%BE%E0%A6%B0%E0%A7%8D%E0%A6%95%E0%A6%BF%E0%A6%A8-%E0%A6%93-%E0%A6%87%E0%A6%B8%E0%A6%B0%E0%A6%BE%E0%A6%AF%E0%A6%BC%E0%A7%87%E0%A6%B2%E0%A6%BF",
    "title": "ইরান ইস্যুতে পেন্টাগনে মার্কিন ও ইসরায়েলি সেনাপ্রধানের রুদ্ধদ্বার বৈঠক",
    "body": "ইরানের সঙ্গে ক্রমবর্ধমান উত্তেজনার মধ্যে ওয়াশিংটনে মার্কিন প্রতিরক্ষা সদর দফতর পেন্টাগনে এক গুরুত্বপূর্ণ বৈঠকে মিলিত হয়েছেন যুক্তরাষ্ট্র ও ইসরায়েলের শীর্ষ জেনারেলরা। শুক্রবার এই রুদ্ধদ্বার বৈঠকটি অনুষ্ঠিত হয় বলে রবিবার রয়টার্সকে নিশ্চিত করেছেন দুই মার্কিন কর্মকর্তা।\n\nনাম প্রকাশ না করার শর্তে ওই কর্মকর্তারা জানান, মার্কিন জয়েন্ট চিফস অব স্টাফের চেয়ারম্যান জেনারেল ড্যান কেইন এবং ইসরায়েলি সশস্ত্র বাহিনীর চিফ অব স্টাফ ইয়াল জামিরের মধ্যে এই আলোচনা সম্পন্ন হয়েছে। তবে তাঁদের আলোচনার বিস্তারিত বিষয়বস্তু সম্পর্কে কোনো তথ্য জানানো হয়নি। এই বৈঠকের খবর আগে জনসমক্ষে আসেনি।\n\nসম্প্রতি মধ্যপ্রাচ্যে মার্কিন নৌবাহিনীর উপস্থিতি এবং বিমান প্রতিরক্ষা ব্যবস্থা জোরদার করেছে যুক্তরাষ্ট্র। মূলত ইরানকে আলোচনার টেবিলে বাধ্য করতে প্রেসিডেন্ট ডোনাল্ড ট্রাম্পের ক্রমাগত হুমকির পর এই পদক্ষেপ নেওয়া হয়। অন্যদিকে, ইরানের নেতৃত্ব রবিবার সতর্ক করে বলেছে, যুক্তরাষ্ট্র যদি দেশটিতে আক্রমণ করে তবে তা আঞ্চলিক যুদ্ধে রূপ নিতে পারে।\n\nএদিকে ইসরায়েলের প্রতিরক্ষা মন্ত্রণালয় জানিয়েছে, ওয়াশিংটনে আলোচনার পর রবিবার জেনারেল ইয়াল জামিরের সঙ্গে বৈঠক করেছেন ইসরায়েলি প্রতিরক্ষামন্ত্রী ইসরায়েল কাটজ। ওই বৈঠকে মধ্যপ্রাচ্যের সামগ্রিক পরিস্থিতি এবং যেকোনো সম্ভাব্য পরিস্থিতির মোকাবিলায় ইসরায়েলি সামরিক বাহিনীর 'অপারেশনাল প্রস্তুতি' পর্যালোচনা করা হয়।",
    "date": "2026-02-02T08:55:34+06:00",
    "language": "bn",
    "source": "bangla_tribune",
    "category": "foreign",
    "tokens": 166,
    "named_entities": [],
    "tags": [],
    "crawled_at": "2026-02-02T19:48:41.700982"
  },
  {
    "url": "https://www.banglatribune.com/foreign/middle-east/932188/%E0%A6%97%E0%A6%BE%E0%A6%9C%E0%A6%BE%E0%A7%9F-%E0%A6%8F%E0%A6%AE%E0%A6%8F%E0%A6%B8%E0%A6%8F%E0%A6%AB%E0%A7%87%E0%A6%B0-%E0%A6%95%E0%A6%BE%E0%A6%B0%E0%A7%8D%E0%A6%AF%E0%A6%95%E0%A7%8D%E0%A6%B0%E0%A6%AE-%E0%A6%A8%E0%A6%BF%E0%A6%B7%E0%A6%BF%E0%A6%A6%E0%A7%8D%E0%A6%A7-%E0%A6%95%E0%A6%B0%E0%A6%9B%E0%A7%87-%E0%A6%87%E0%A6%B8%E0%A6%B0%E0%A6%BE%E0%A7%9F%E0%A7%87%E0%A6%B2",
    "title": "গাজায় এমএসএফের কার্যক্রম নিষিদ্ধ করছে ইসরায়েল",
    "body": "ফিলিস্তিনের অবরুদ্ধ গাজা উপত্যকায় আন্তর্জাতিক মানবিক সহায়তা সংস্থা ডক্টরস উইদাউট বর্ডারস (এমএসএফ)-এর কার্যক্রম বন্ধ করে দেওয়ার ঘোষণা দিয়েছে ইসরায়েল। সংস্থাটি তাদের ফিলিস্তিনি কর্মীদের তালিকা দিতে ব্যর্থ হয়েছে, এমন অভিযোগ তুলে এই সিদ্ধান্ত নেওয়া হয়েছে। এতে করে চরম সংকটে থাকা গাজাবাসীর জীবন রক্ষাকারী চিকিৎসা সেবা পাওয়ার সুযোগ আরও সংকুচিত হওয়ার আশঙ্কা দেখা দিয়েছে। কাতারভিত্তিক সংবাদমাধ্যম আল-জাজিরা এ খবর জানিয়েছে।\n\nরবিবার ইসরায়েলের মিনিস্ট্রি অব ডায়াস্পোরা অ্যাফেয়ার্স অ্যান্ড কমব্যাটিং অ্যান্টিসেমিটিজম জানায়, তারা গাজা উপত্যকায় এমএসএফের (ফরাসি নাম মেদসাঁ সঁ ফ্রঁতিয়ে) কার্যক্রম বন্ধ করার পদক্ষেপ নিচ্ছে। মন্ত্রণালয়টি বলছে, ওই অঞ্চলে কর্মরত সব মানবিক সংস্থার জন্য স্থানীয় কর্মীদের তালিকা জমা দেওয়া বাধ্যতামূলক হলেও এমএসএফ তা দিতে ব্যর্থ হয়েছে।\n\nএর আগে গত ডিসেম্বরে ইসরায়েল ঘোষণা করেছিল যে, এমএসএফসহ ৩৭টি ত্রাণ সংস্থাকে গাজায় কাজ করতে দেওয়া হবে না। কর্মীদের বিস্তারিত তথ্য জমা না দেওয়ার অভিযোগে ১ মার্চ থেকে এই নিষেধাজ্ঞা কার্যকর হওয়ার কথা ছিল, যা জাতিসংঘ ও বিভিন্ন এনজিওর তীব্র সমালোচনার মুখে পড়ে।\n\nইসরায়েলি কর্তৃপক্ষের অভিযোগ, এমএসএফের দুজন কর্মীর সঙ্গে ফিলিস্তিনি গোষ্ঠী হামাস ও ইসলামিক জিহাদের সম্পর্ক রয়েছে। তবে দাতব্য সংস্থাটি এই অভিযোগ অস্বীকার করেছে। ইসরায়েল বলছে, এমএসএফ জানুয়ারির শুরুতে তালিকা দিতে রাজি হলেও পরে কর্মীদের নিরাপত্তা ও তথ্যের ব্যবহার নিয়ে উদ্বেগের কথা জানিয়ে তা থেকে পিছিয়ে আসে। ইসরায়েলের দাবি অনুযায়ী, এমএসএফ ২৮ ফেব্রুয়ারির মধ্যে গাজা থেকে তাদের কার্যক্রম গুটিয়ে চলে যাবে।\n\nলন্ডনভিত্তিক জরুরি বিভাগের চিকিৎসক জেমস স্মিথ আল জাজিরাকে বলেন, ইসরায়েলের এই সিদ্ধান্ত মূলত ত্রাণ সহায়তাকে পদ্ধতিগতভাবে অস্ত্র হিসেবে ব্যবহার করার একটি অংশ। তিনি জানান, ইসরায়েল গাজার স্বাস্থ্য ব্যবস্থাকে নিশানা বানিয়ে ১ হাজার ৭০০-এর বেশি স্বাস্থ্যকর্মীকে হত্যা করেছে।\n\nএমএসএফ জানিয়েছে, ২০২৩ সালের ৭ অক্টোবর যুদ্ধ শুরুর পর থেকে এ পর্যন্ত তাদের ১৫ জন কর্মী নিহত হয়েছেন। গাজায় চিকিৎসা সেবা দেওয়ার ক্ষেত্রে সংস্থাটি অন্যতম প্রধান স্তম্ভ। বর্তমানে গাজার হাসপাতালগুলোর অন্তত ২০ শতাংশ বেড বা শয্যার জোগান দিচ্ছে এমএসএফ এবং তারা সেখানে ২০টি স্বাস্থ্যকেন্দ্র পরিচালনা করছে।\n\nসংস্থাটির দেওয়া তথ্যমতে, শুধু ২০২৫ সালেই তারা গাজায় ৮ লাখের বেশি মেডিক্যাল কনসালটেশন এবং ১০ হাজারেরও বেশি শিশুর প্রসবকালীন সেবা দিয়েছে। এ ছাড়া তারা সেখানে খাবার পানিও সরবরাহ করে থাকে।\n\nত্রাণ সংস্থাগুলো সতর্ক করে বলেছে, এমএসএফের মতো আন্তর্জাতিক সংস্থাগুলোর সমর্থন ছাড়া গাজার জরুরি সেবা, মাতৃস্বাস্থ্য এবং শিশু স্বাস্থ্যসেবা পুরোপুরি ভেঙে পড়তে পারে। এর ফলে মৌলিক চিকিৎসা সেবা থেকে বঞ্চিত হতে পারেন লাখ লাখ বাসিন্দা।",
    "date": "2026-02-01T23:26:39+06:00",
    "language": "bn",
    "source": "bangla_tribune",
    "category": "foreign",
    "tokens": 352,
    "named_entities": [],
    "tags": [],
    "crawled_at": "2026-02-02T19:48:44.983679"
  },
  {
    "url": "https://www.banglatribune.com/foreign/932177/%E0%A6%AC%E0%A6%BE%E0%A6%82%E0%A6%B2%E0%A6%BE%E0%A6%A6%E0%A7%87%E0%A6%B6%E0%A7%87-%E0%A6%8F%E0%A6%96%E0%A6%A8-%E0%A6%AD%E0%A7%9F%E0%A7%87%E0%A6%B0-%E0%A6%B8%E0%A6%82%E0%A6%B8%E0%A7%8D%E0%A6%95%E0%A7%83%E0%A6%A4%E0%A6%BF%E0%A6%87-%E0%A6%B8%E0%A6%BE%E0%A6%82%E0%A6%AC%E0%A6%BE%E0%A6%A6%E0%A6%BF%E0%A6%95%E0%A6%A4%E0%A6%BE%E0%A6%B0-%E0%A6%97%E0%A6%A4%E0%A6%BF%E0%A6%AA%E0%A6%A5",
    "title": "বাংলাদেশে এখন ভয়ের সংস্কৃতিই সাংবাদিকতার গতিপথ নির্ধারণ করছে: মাহফুজ আনাম",
    "body": "বাংলাদেশে এখন সাংবাদিকতার ওপর একটি সর্বগ্রাসী ভয় চেপে বসেছে। এখানে মূল ধারার বর্ণনার সামান্য বিচ্যুতি ঘটলেই হামলার শিকার হতে হয়। কাতারভিত্তিক সংবাদমাধ্যম আল-জাজিরাকে দেওয়া এক সাক্ষাৎকারে এসব কথা বলেছেন ইংরেজি দৈনিক দ্য ডেইলি স্টার-এর সম্পাদক ও প্রকাশক মাহফুজ আনাম।\n\nমাহফুজ আনাম বলেন, সত্যি বলতে, আমরা এখন কোনও শব্দ ব্যবহারের আগে খুব সাবধানে চিন্তা করি, এটি কি ব্যবহার করা ঠিক হবে? স্বাধীন গণমাধ্যম সংস্কৃতির পরিপন্থি এ ধরনের চিন্তা এখন আমাদের মধ্যে বিদ্যমান।\n\nসম্প্রতি ডেইলি স্টার ভবনে হামলার স্মৃতি চারণ করে তিনি বলেন, যারা ভবনে আগুন দিয়েছে তারা সম্ভবত ডেইলি স্টারের পাঠক নয়। তিনি প্রশ্ন তোলেন, তবে কারা তাদের উদ্বুদ্ধ করেছে? আমি মনে করি এটি সুপরিকল্পিত ছিল। এর পেছনে রাজনৈতিক ও আর্থিক উদ্দেশ্য ছিল। পাশাপাশি উদারপন্থি সাংবাদিকতা ও ভিন্নমতের সংস্কৃতিকে ধ্বংস করার একটি বড় চেষ্টা ছিল এটি।\n\nতিনি আরও বলেছেন, আমাদের প্রতিবেদনে ভুল থাকলে কেউ সমালোচনা করতে পারেন, কিন্তু পুড়িয়ে দেওয়াটা অত্যন্ত দুর্ভাগ্যজনক।\n\nহামলার রাতের ভয়াবহ বর্ণনা দিয়ে তিনি বলেন, নিউজরুমে থাকা সহকর্মীরা ফোনে বলছিলেন, ‘মাহফুজ ভাই, আমাদের হয়তো আর দেখা হবে না।’ তারা শ্বাসকষ্টে ভুগছিলেন এবং বাবা-মা ও পরিবারের কাছে বিদায় নিচ্ছিলেন। সেটি ছিল এক চরম আতঙ্কের রাত।\n\nসামাজিক যোগাযোগমাধ্যমের ভূমিকা নিয়ে মাহফুজ আনাম বলেন, বাংলাদেশে অনেকে সোশ্যাল মিডিয়ায় মতপ্রকাশ করলেও সেখানে ভুয়া খবর ও বিদ্বেষ ছড়ানোর হারও অনেক। বিভিন্ন রাজনৈতিক দল নিজস্ব সোশ্যাল মিডিয়া টিম গঠন করে ব্যক্তি বা প্রতিষ্ঠানকে হেয় করতে এটি ব্যবহার করছে। তিনি বলেন, আপনি কোনও দলের বিরুদ্ধে কিছু বললে শত শত মানুষ আপনাকে গালি দেবে, আবার পক্ষে বললে প্রশংসা করবে। রাজনৈতিক উদ্দেশ্যে সামাজিক যোগাযোগমাধ্যমের ব্যবহার এখন এক ফ্যাশন।\n\nডেইলি স্টারের ওপর হামলা প্রসঙ্গে তিনি আরও বলেন, সেদিন রাতে সোশ্যাল মিডিয়ায় এক প্রভাবশালী ব্যক্তি প্ররোচনা দিয়ে বলেছিলেন, ‘প্রথম আলো শেষ, এখন ডেইলি স্টারে গিয়ে হামলা করো’। আমাদের প্রতিষ্ঠান হিসেবে ধ্বংস করার চেষ্টা করা হয়েছে। দুর্ভাগ্যজনকভাবে মূলধারার দুটি শক্তিশালী গণমাধ্যমকে কলঙ্কিত করার এই অপচেষ্টা বেশ কার্যকর হয়েছে।\n\nসাংবাদিকতার রাজনৈতিক মেরুকরণ নিয়ে তিনি বলেন, সাংবাদিকরা এখন বিভিন্ন রাজনৈতিক দলে বিভক্ত হয়ে পড়েছেন। যখন সাধারণ মানুষ দেখে একজন সাংবাদিক কোনও দলের অনুসারী, তখন সেই গণমাধ্যমের বিশ্বাসযোগ্যতা মারাত্মকভাবে ক্ষতিগ্রস্ত হয়।\n\nতিনটি প্রশ্নবিদ্ধ নির্বাচনের পর আগামী নির্বাচন নিয়ে জনগণের মধ্যে তীব্র আকাঙ্ক্ষা তৈরি হয়েছে উল্লেখ করে তিনি আশা প্রকাশ করেন, ভবিষ্যতের সরকারগুলো গত ১৫ বছরের অভিজ্ঞতা থেকে শিক্ষা নেবে এবং বাংলাদেশে মুক্ত গণমাধ্যমের একটি উজ্জ্বল ভবিষ্যৎ নিশ্চিত হবে।",
    "date": "2026-02-01T21:52:22+06:00",
    "language": "bn",
    "source": "bangla_tribune",
    "category": "foreign",
    "tokens": 356,
    "named_entities": [],
    "tags": [],
    "crawled_at": "2026-02-02T19:48:48.045670"
  },
  {
    "url": "https://www.banglatribune.com/foreign/middle-east/932167/%E0%A6%AF%E0%A7%81%E0%A6%95%E0%A7%8D%E0%A6%A4%E0%A6%B0%E0%A6%BE%E0%A6%B7%E0%A7%8D%E0%A6%9F%E0%A7%8D%E0%A6%B0-%E0%A6%87%E0%A6%B0%E0%A6%BE%E0%A6%A8%E0%A7%87-%E0%A6%B9%E0%A6%BE%E0%A6%AE%E0%A6%B2%E0%A6%BE-%E0%A6%95%E0%A6%B0%E0%A6%B2%E0%A7%87-%E0%A6%86%E0%A6%9E%E0%A7%8D%E0%A6%9A%E0%A6%B2%E0%A6%BF%E0%A6%95-%E0%A6%AF%E0%A7%81%E0%A6%A6%E0%A7%8D%E0%A6%A7-%E0%A6%B6%E0%A7%81%E0%A6%B0%E0%A7%81",
    "title": "যুক্তরাষ্ট্র ইরানে হামলা করলে আঞ্চলিক যুদ্ধ শুরু হবে, ট্রাম্পকে খামেনির হুঁশিয়ারি",
    "body": "ইরানে কোনও ধরনের হামলা হলে তা মধ্যপ্রাচ্যে বড় ধরনের সংঘাতের সূচনা করবে বলে হুঁশিয়ারি দিয়েছেন দেশটির সর্বোচ্চ নেতা আয়াতুল্লাহ আলী খামেনি। মধ্যপ্রাচ্যে মার্কিন সামরিক শক্তি বৃদ্ধির মধ্যে তিনি এই মন্তব্য করলেন। ব্রিটিশ সংবাদমাধ্যম বিবিসি এ খবর জানিয়েছে।\n\nইরানের আধা-সরকারি বার্তা সংস্থা তাসনিম নিউজ এজেন্সির তথ্যমতে, খামেনি বলেছেন, “আমেরিকানদের জানা উচিত, তারা যদি যুদ্ধ শুরু করে, তবে এবার তা আঞ্চলিক যুদ্ধে রূপ নেবে।”\n\nএর আগে মার্কিন প্রেসিডেন্ট ডোনাল্ড ট্রাম্প জানিয়েছিলেন, ইরানের সঙ্গে ‘গুরুত্বপূর্ণ আলোচনা’ চলছে এবং তিনি একটি ‘গ্রহণযোগ্য’ সমাধানের আশা করছেন। ইরানের শীর্ষ নিরাপত্তা কর্মকর্তা আলী লারিজানিও আলোচনার একটি রূপরেখা তৈরির ক্ষেত্রে অগ্রগতির কথা জানিয়েছেন।\n\nতবে পারমাণবিক কর্মসূচির উচ্চাকাঙ্ক্ষা এবং সরকারবিরোধী বিক্ষোভকারীদের ওপর প্রাণঘাতী দমন-পীড়নের জেরে ইরানে সামরিক হস্তক্ষেপের হুমকি দিয়ে রেখেছেন ট্রাম্প। এরই অংশ হিসেবে মধ্যপ্রাচ্যে বিমানবাহী রণতরি ইউএসএস আব্রাহাম লিঙ্কন পাঠিয়েছে যুক্তরাষ্ট্র। গত সপ্তাহের শেষে মার্কিন সেন্ট্রাল কমান্ড জানিয়েছে, রণতরিটির অবস্থান এখন আরব সাগরে।\n\nমার্কিন রণতরির উপস্থিতি প্রসঙ্গে খামেনি বলেন, ট্রাম্প প্রায়ই বলেন তিনি জাহাজ নিয়ে এসেছেন... এসব দেখে ইরানি জাতি ভয় পাবে না।\n\nএদিকে, রবিবার থেকে পারস্য উপসাগরের কৌশলগত গুরুত্বপূর্ণ হরমুজ প্রণালিতে দুই দিনব্যাপী সরাসরি গুলিবর্ষণের নৌ-মহড়া শুরু করার কথা রয়েছে ইরানের। বিশ্বের মোট জ্বালানি তেলের প্রায় এক-পঞ্চমাংশ এই সরু পথটি দিয়ে আনা-নেওয়া করা হয়। ইরান এর আগে হুমকি দিয়েছিল যে আক্রান্ত হলে তারা এই প্রণালিটি বন্ধ করে দেবে।\n\nমার্কিন সামরিক বাহিনী এই এলাকায় ইরানকে যেকোনও ধরনের ‘অনিরাপদ ও অপেশাদার আচরণ’ থেকে বিরত থাকার সতর্কবার্তা দিয়েছে। এর জবাবে ইরানের পররাষ্ট্রমন্ত্রী আব্বাস আরাঘচি বলেছেন, “মার্কিন সামরিক বাহিনী এখন আমাদের শক্তিশালী সশস্ত্র বাহিনীকে নির্দেশ দেওয়ার চেষ্টা করছে যে তারা নিজেদের আঙিনায় কীভাবে লক্ষ্যভেদের অনুশীলন করবে।”\n\nশনিবার ইরানে দুটি পৃথক বিস্ফোরণের ঘটনায় দেশজুড়ে উদ্বেগ ছড়িয়ে পড়ে। দক্ষিণ উপকূলীয় বন্দর শহর বন্দর আব্বাসের একটি ভবনে বিস্ফোরণে একজন নিহত ও ১৪ জন আহত হন। স্থানীয় কর্তৃপক্ষ একে ‘গ্যাস লিক’ জনিত দুর্ঘটনা বললেও সামাজিক যোগাযোগমাধ্যমে গুঞ্জন ওঠে যে পাসদারান (আইআরজিসি) নৌ-কমান্ডারকে লক্ষ্য করে এই হামলা হয়েছে। তবে তাসনিম নিউজ এই খবর অস্বীকার করেছে। অন্যদিকে আহভাজ শহরে আরেকটি বিস্ফোরণে চারজন নিহত হন, সেটির কারণও গ্যাস লিক বলে জানানো হয়েছে।\n\nবৃহস্পতিবার ট্রাম্প জানিয়েছিলেন, মার্কিন সামরিক হামলা এড়াতে ইরানকে দুটি শর্ত মানতে হবে। প্রথমত, পারমাণবিক অস্ত্র তৈরি করা যাবে না। দ্বিতীয়ত, বিক্ষোভকারীদের হত্যা করা বন্ধ করতে হবে।\n\nমানবাধিকার সংস্থাগুলোর তথ্যমতে, গত ডিসেম্বরের শেষ থেকে শুরু হওয়া অস্থিরতায় ইরানে প্রাণহানির সংখ্যা ভয়াবহ। যুক্তরাষ্ট্রে অবস্থিত হিউম্যান রাইটস অ্যাক্টিভিস্ট নিউজ এজেন্সি ৬ হাজার ৩০০ জনের মৃত্যুর বিষয়টি নিশ্চিত করেছে এবং আরও ১৭ হাজার মৃত্যুর খবর তদন্ত করছে। নরওয়েভিত্তিক ইরান হিউম্যান রাইটস (আইএইচআর) সতর্ক করেছে যে নিহতের সংখ্যা ২৫ হাজার ছাড়িয়ে যেতে পারে। বিক্ষোভকারীরা বিবিসিকে জানিয়েছেন, নিরাপত্তা বাহিনীর এবারের দমন-পীড়ন ছিল নজিরবিহীন।\n\nতবে রবিবার খামেনি বিক্ষোভকারীদের বিরুদ্ধে পুলিশ, রেভল্যুশনারি গার্ডস (আইআরজিসি), ব্যাংক ও মসজিদে হামলার অভিযোগ তুলেছেন। তাসনিম নিউজের মতে, তিনি এই পরিস্থিতিকে একটি ‘অভ্যুত্থান’ হিসেবে অভিহিত করে বলেছেন, অভ্যুত্থান দমন করা হয়েছে।",
    "date": "2026-02-01T20:19:00+06:00",
    "language": "bn",
    "source": "bangla_tribune",
    "category": "foreign",
    "tokens": 433,
    "named_entities": [],
    "tags": [],
    "crawled_at": "2026-02-02T19:48:51.299663"
  },
  {
    "url": "https://www.banglatribune.com/foreign/asia/932156/%E0%A6%AA%E0%A6%BE%E0%A6%95%E0%A6%BF%E0%A6%B8%E0%A7%8D%E0%A6%A4%E0%A6%BE%E0%A6%A8%E0%A7%87-%E0%A6%A8%E0%A6%BF%E0%A6%B0%E0%A6%BE%E0%A6%AA%E0%A6%A4%E0%A7%8D%E0%A6%A4%E0%A6%BE-%E0%A6%AC%E0%A6%BE%E0%A6%B9%E0%A6%BF%E0%A6%A8%E0%A7%80%E0%A6%B0-%E0%A6%85%E0%A6%AD%E0%A6%BF%E0%A6%AF%E0%A6%BE%E0%A6%A8%E0%A7%87-%E0%A7%A7%E0%A7%AA%E0%A7%AB",
    "title": "পাকিস্তানে নিরাপত্তা বাহিনীর অভিযানে ১৪৫ ‘বিদ্রোহী’ নিহত",
    "body": "পাকিস্তানের দক্ষিণ-পশ্চিমাঞ্চলীয় প্রদেশ বেলুচিস্তানে সমন্বিত হামলার পর গত ৪০ ঘণ্টায় নিরাপত্তা বাহিনীর অভিযানে ১৪৫ জন বিদ্রোহী নিহত হয়েছেন। রবিবার এক সংবাদ সম্মেলনে এই তথ্য জানান প্রদেশের মুখ্যমন্ত্রী সরফরাজ বুগতি। সাম্প্রতিক বছরগুলোর মধ্যে ওই অঞ্চলে এটিই অন্যতম ভয়াবহ সংঘাতের ঘটনা। ব্রিটিশ বার্তা সংস্থা রয়টার্স এ খবর জানিয়েছে।\n\nইরান ও আফগানিস্তান সীমান্ত সংলগ্ন খনিজ সমৃদ্ধ এই প্রদেশে বিচ্ছিন্নতাবাদী গোষ্ঠীগুলো নিরাপত্তা বাহিনী, বেসামরিক নাগরিক ও অবকাঠামো লক্ষ্য করে হামলা জোরদার করেছে। সংবাদ সম্মেলনে বুগতি বলেন, নিহতদের মধ্যে গত শুক্র ও শনিবারের অভিযানে নিহত এবং বর্তমানে চলমান তল্লাশি অভিযানে প্রাণ হারানো বিদ্রোহীরা রয়েছেন। এর আগে শনিবার সামরিক বাহিনী ৯২ জন বিদ্রোহী নিহতের কথা জানিয়েছিল।\n\nমুখ্যমন্ত্রী আরও জানান, বিদ্রোহ শুরু হওয়ার পর এত অল্প সময়ের ব্যবধানে এটিই সর্বোচ্চ সংখ্যক বিদ্রোহী নিহতের ঘটনা। হামলায় ১৭ জন আইনশৃঙ্খলা রক্ষাকারী বাহিনীর সদস্য এবং ৩১ জন বেসামরিক নাগরিক নিহত হয়েছেন বলে তিনি নিশ্চিত করেছেন।\n\nবেলুচিস্তান পাকিস্তানের বৃহত্তম কিন্তু দরিদ্রতম প্রদেশ। প্রাকৃতিক সম্পদের ন্যায্য হিস্যা এবং স্বায়ত্তশাসনের দাবিতে কয়েক দশক ধরে সেখানে নৃগোষ্ঠীগত বিচ্ছিন্নতাবাদীরা আন্দোলন চালিয়ে আসছে। নিষিদ্ধ বিচ্ছিন্নতাবাদী সংগঠন বেলুচ লিবারেশন আর্মি (বিএলএ) এই হামলার দায় স্বীকার করেছে। তারা জানায়, ‘হেরোফ’ বা ‘কালো ঝড়’ নামক অভিযানের অংশ হিসেবে প্রদেশজুড়ে নিরাপত্তা বাহিনীকে লক্ষ্য করে এই সমন্বিত হামলা চালানো হয়েছে।\n\nশনিবার পাকিস্তানের সামরিক বাহিনী অভিযোগ করেছে, এই হামলাগুলো ভারতের পৃষ্ঠপোষকতা পাওয়া বিদ্রোহীরা চালিয়েছে। তবে রবিবার ভারত এই অভিযোগ সরাসরি প্রত্যাখ্যান করেছে। ভারতের পররাষ্ট্র মন্ত্রণালয়ের মুখপাত্র রণধীর জয়সওয়াল এক বিবৃতিতে বলেন, আমরা পাকিস্তানের ভিত্তিহীন অভিযোগগুলো স্পষ্টভাবে প্রত্যাখ্যান করছি। তিনি আরও বলেছেন, ইসলামাবাদের উচিত তাদের অভ্যন্তরীণ সমস্যা এবং স্থানীয় জনগণের দীর্ঘদিনের দাবিগুলোর দিকে নজর দেওয়া।\n\nকোয়েটা, গোয়াদর, মাস্তুং ও নোশকি শহরসহ বেশ কিছু জেলায় একই সঙ্গে এই সংঘাত শুরু হয়। পরিস্থিতি নিয়ন্ত্রণে সেনাবাহিনী, পুলিশ ও কাউন্টার টেররিজম ইউনিট বড় ধরনের অভিযান শুরু করেছে। কিছু এলাকায় হাসপাতালগুলোতে জরুরি অবস্থা জারি করা হয়েছে। সামরিক বাহিনীর দাবি, কোনও শহর বা কৌশলগত গুরুত্বপূর্ণ স্থাপনা দখলের যে চেষ্টা বিদ্রোহীরা করেছিল, তা নসাৎ করে দেওয়া হয়েছে।\n\nবেলুচিস্তানের এই অস্থিরতার পাশাপাশি পাকিস্তান দেশটির অন্যান্য অংশেও সশস্ত্র ইসলামপন্থিদের হামলার মুখোমুখি হচ্ছে, যার মধ্যে তেহরিক-ই-তালেবান পাকিস্তান (টিটিপি) সংশ্লিষ্ট গোষ্ঠীগুলোও রয়েছে।",
    "date": "2026-02-01T19:04:52+06:00",
    "language": "bn",
    "source": "bangla_tribune",
    "category": "foreign",
    "tokens": 318,
    "named_entities": [],
    "tags": [],
    "crawled_at": "2026-02-02T19:48:54.490139"
  },
  {
    "url": "https://www.banglatribune.com/foreign/china/930704/%E0%A6%8F%E0%A6%86%E0%A6%87-%E0%A6%93-%E0%A6%B8%E0%A6%AC%E0%A7%81%E0%A6%9C-%E0%A6%AA%E0%A7%8D%E0%A6%B0%E0%A6%AF%E0%A7%81%E0%A6%95%E0%A7%8D%E0%A6%A4%E0%A6%BF%E0%A6%A4%E0%A7%87-%E0%A6%AC%E0%A6%A6%E0%A6%B2%E0%A7%87-%E0%A6%97%E0%A7%87%E0%A6%9B%E0%A7%87-%E0%A6%9A%E0%A7%80%E0%A6%A8%E0%A7%87%E0%A6%B0-%E0%A6%A5%E0%A6%BF%E0%A6%AF%E0%A6%BC%E0%A7%87%E0%A6%A8%E0%A6%9A%E0%A6%BF%E0%A6%A8",
    "title": "এআই ও সবুজ প্রযুক্তিতে বদলে গেছে চীনের থিয়েনচিন বন্দর",
    "body": "চীনের থিয়েনচিন বন্দর এখন আর কেবল একটি ব্যস্ত বাণিজ্যকেন্দ্র নয়,বরং আধুনিক প্রযুক্তি ও পরিবেশবান্ধব ব্যবস্থার এক অনন্য উদাহরণ হিসেবে বিশ্ববাসীর নজর কেড়েছে। বন্দরটির কনটেইনার টার্মিনালে এখন মানুষের হাতের ছোঁয়া ছাড়াই চলছে বিশাল সব কর্মযজ্ঞ।\n\nথিয়েনচিনের এই কনটেইনার টার্মিনাল ৫জি যোগাযোগ,বেইতৌ স্যাটেলাইট নেভিগেশন এবং ইন্টারনেট অব থিংসের(আইওটি)মাধ্যমে পুরোপুরি স্বয়ংক্রিয়ভাবে পরিচালিত হচ্ছে। এখানে স্বয়ংক্রিয় ক্রেন কনটেইনার তুলে নিচ্ছে,আর কৃত্রিম বুদ্ধিমত্তা বা এআই চালিত পরিবহন রোবট এক প্রান্ত থেকে অন্য প্রান্তে পণ্য পৌঁছে দিচ্ছে।\n\nপুরো কার্যক্রম ডিজিটাল ব্যবস্থায় তাৎক্ষণিকভাবে মনিটর করা যায়। থিয়ানচিন পোর্ট গ্রুপের ডিজিটাল রূপান্তর দফতরের উপপরিচালক ছু মিং এই নিখুঁত কর্মপদ্ধতিকে তুলনা করেছেন ‘ডিজিটাল ব্যালে’র সঙ্গে। এই প্রযুক্তিগত অগ্রগতির স্বীকৃতি হিসেবে গত ২৫ ডিসেম্বর বন্দরটি ‘সম্পূর্ণ স্বয়ংক্রিয় কনটেইনার টার্মিনাল হ্যান্ডলিং সিস্টেম’ শিরোনামের একটি পেটেন্টের জন্য ‘থিয়েনচিন পেটেন্ট গোল্ড অ্যাওয়ার্ড’ অর্জন করে।\n\nপোর্টের স্মার্ট রূপান্তরের পাশাপাশি পরিবেশ রক্ষায় নেওয়া হয়েছে বিশেষ ব্যবস্থা। বন্দরের ঘাটে বসানো হয়েছে উইন্ড টারবাইন ও সৌরবিদ্যুৎ প্যানেল। বর্তমানে এখানে বায়ু ও সৌরশক্তিসহ বিভিন্ন নতুন জ্বালানির স্থাপিত সক্ষমতা ১৫০ মেগাওয়াটের বেশি। বছরে প্রায় ৩৫ কোটি কিলোওয়াট-ঘণ্টা বিদ্যুৎ উৎপাদিত হচ্ছে,যা বন্দরের মোট চাহিদার ৭০ শতাংশের বেশি পূরণ করে।\n\nবন্দর পরিবহনে ব্যবহৃত ভারী ট্রাকগুলোকেও পরিবেশবান্ধব জ্বালানির আওতায় আনা হয়েছে। ২০২৪ সালের জুনে এখানে একটি নতুন চার্জিং কেন্দ্র চালু করা হয়েছে,যেখানে ৩৫০ কিলোওয়াট ক্ষমতার ৩৫টি দ্রুত চার্জিং পয়েন্ট রয়েছে। এটি প্রতিদিন প্রায় ২৫০টি বৈদ্যুতিক ভারী ট্রাকের চার্জিং চাহিদা মেটাতে সক্ষম।\n\nপ্রযুক্তির ছোঁয়ায় আন্তর্জাতিক বাণিজ্যেও থিয়েনচিন বন্দরের ভূমিকা বাড়ছে। গত বছর শাংহাই সহযোগিতা সংস্থা(এসসিও)সম্মেলনের সময় সিনচিয়াংয়ের খোরগোস থেকে উজবেকিস্তানের তাশখন্দ পর্যন্ত রেলপথে আসা পণ্য অত্যন্ত দ্রুততার সঙ্গে কনটেইনারে পরিবহন করা হয়। মাত্র দুই সপ্তাহের মধ্যে পণ্য গন্তব্যে পৌঁছে যাওয়ায় চীন ও মধ্য এশিয়ার দেশগুলোর মধ্যে বাণিজ্য ও যোগাযোগ আরও সহজ হয়েছে।\n\nথিয়েনচিন পোর্ট কর্তৃপক্ষ জানায়,ভবিষ্যতে ভৌগোলিক সুবিধা কাজে লাগিয়ে তারা সেবা আরও সম্প্রসারণ করবে এবং আন্তর্জাতিক বাজারের সঙ্গে সংযোগ আরও জোরদার করবে। এআই ও সবুজ প্রযুক্তির সমন্বয়ে থিয়েনচিন পোর্ট আজ বিশ্বের কাছে স্মার্ট ও পরিবেশবান্ধব বন্দরের এক সফল মডেল।",
    "date": "2026-01-20T17:12:16+06:00",
    "language": "bn",
    "source": "bangla_tribune",
    "category": "foreign",
    "tokens": 297,
    "named_entities": [],
    "tags": [],
    "crawled_at": "2026-02-02T19:48:57.700994"
  },
  {
    "url": "https://www.banglatribune.com/foreign/asia/922258/%E0%A6%AC%E0%A6%BE%E0%A6%82%E0%A6%B2%E0%A6%BE%E0%A6%A6%E0%A7%87%E0%A6%B6-%E0%A6%9A%E0%A7%80%E0%A6%A8-%E0%A6%B8%E0%A6%AE%E0%A7%8D%E0%A6%AA%E0%A6%B0%E0%A7%8D%E0%A6%95%E0%A7%87-%E0%A6%A8%E0%A6%A4%E0%A7%81%E0%A6%A8-%E0%A6%A6%E0%A6%BF%E0%A6%97%E0%A6%A8%E0%A7%8D%E0%A6%A4-%E0%A6%96%E0%A7%81%E0%A6%B2%E0%A6%A4%E0%A7%87-%E0%A6%AA%E0%A6%BE%E0%A6%B0%E0%A7%87",
    "title": "বাংলাদেশ-চীন সম্পর্কে নতুন দিগন্ত খুলতে পারে পর্যটন",
    "body": "‘চীনকে চিনতে চীনে যেতে হবে। চীনে না গিয়ে দেশটি সম্পর্কে জানা কিছুটা কঠিন।’ সম্প্রতি চীন সফর করে আসা ঢাকার এক সাংবাদিক এভাবেই নিজের অভিজ্ঞতার কথা বলছিলেন। তিনি জানালেন, ‘বাংলাদেশি মুসলমানরা চীন সফরের কথা শুনলে খাবার নিয়ে টেনশনে থাকে। কিন্তু চীনে গিয়ে দেখলাম মোড়ে মোড়ে হালাল খাবারের দোকান। শুধু নিজেকে মুসলিম পরিচয় দিলেই হলো। রেস্তোরাঁয় হালাল খাবারের বাইরে কিছু খেতে গেলে দেখা যাবে ওরা ছুটে এসে আপনাকে বলবে, ওটা হালাল নয়। আমার সঙ্গেই এমনটা ঘটেছে। এতই উষ্ণ তাদের আতিথেয়তা!’\n\nচীন ঘুরে আসা বাংলাদেশি সাংবাদিকের অভিজ্ঞতার সঙ্গে চীনা দার্শনিক কনফুসিয়াসের একটি বাণীর মিল পাওয়া যায়। তিনি বলেছিলেন, ‘যেখানেই তুমি যাও, হৃদয়ের পূর্ণতা নিয়ে যাও’। আর ভ্রমণের ক্ষেত্রে তো কথাটা আরও যুতসই। কারণ কেউ যদি নিজের আগ্রহ থেকে কোথাও না যায়, তাহলে ওই স্থান ও সেখানকার মানুষজন তার ভালো নাও লাগতে পারে।\n\nহয়তো বাংলাদেশিদের চীন ভ্রমণের ক্ষেত্রে রয়ে গেছে ‘এই হৃদয়ের পূর্ণতা নিয়ে যাওয়ার’ ঘাটতি। তা না হলে চীন ভ্রমণকারী বাংলাদেশির সংখ্যাটা আরও বেশি হতো। দুই দেশের মানুষের মধ্যে সম্পর্ক ও যোগাযোগ নতুন নয়, বহু পুরনো। দূরত্বও যে খুব বেশি তাও নয়।\n\nচলতি বছর বাংলাদেশ ও চীনের কূটনৈতিক সম্পর্ক স্থাপনের ৫০ বছর পূর্তি উদযাপন হচ্ছে। এই অর্ধশতাব্দীতে বাংলাদেশের উন্নয়নের অন্যতম সহযোগীতে পরিণত হয়েছে চীন। বাংলাদেশ ও চীনের কূটনৈতিক সম্পর্ককে অনেকে টাইগার-ড্রাগন সম্পর্ক বলেও অভিহিত করেন। বাংলাদেশের উন্নয়নে বিভিন্ন খাতে চীনের অবদান, সম্ভাবনা, সহযোগিতা আলাপ-আলোচনা হচ্ছে। কিন্তু পর্যটনের সম্ভাবনা নজর কাড়ছে কম। নিছক পর্যটন নয়, শিক্ষা-পর্যটন ও স্বাস্থ্য-পর্যটনেও বাংলাদেশিদের জন্য নতুন ও আকর্ষণীয় গন্তব্য হতে পারে চীন।\n\nসম্প্রতি চীন সফর করে আসা বাংলাদেশ ইসলামী ছাত্রশিবিরের কেন্দ্রীয় সেক্রেটারি জেনারেল নুরুল ইসলাম সাদ্দাম তার অভিজ্ঞতা বর্ণনায় বলেছিলেন, আমরা চীনের কমিউনিস্ট পার্টির নেতাদের বলেছি যে তোমাদের বিরুদ্ধে মিডিয়া ট্রায়াল হচ্ছে, পশ্চিমাদের চোখে আমরা তোমাদের দেখি। যার ফলে আমরা মনে করতাম বেইজিং খুবই নোংরা, যানজট আর ধুলোবালিতে অচল। পশ্চিমারা এভাবেই দেখায়। কিন্তু বেইজিং ঘুরে আমি দেখেছি। তিন-চারদিন ছিলাম। শহরটি যথেষ্ট পরিষ্কার-পরিচ্ছন্ন। রাস্তায় এক টুকরো ময়লা নেই। কোটি মানুষের বসবাস, কিন্তু যানজট নেই। রাতের বেলায় সহজে চলাফেরা করা যাচ্ছে। চীন যাওয়ার আগে দেশটি নিয়ে যা কল্পনা করতাম, বাস্তব চিত্র পুরোই ভিন্ন।\n\n১৯৭৫ সালের ৩১ আগস্ট বাংলাদেশকে স্বীকৃতি দেওয়ার মধ্য দিয়ে আনুষ্ঠানিকভাবে ঢাকা-বেইজিং কূটনৈতিক সম্পর্কের শুরু হয়। চলতি বছর সেই সম্পর্কের পাঁচ দশক পূর্তি হলো।\n\nবাংলাদেশের সঙ্গে অর্থনৈতিক বা বাণিজ্যিক খাতে সম্পর্ক যথেষ্ট দৃঢ় হলেও, ভ্রমণের বিষয়ে দেশটি এখনও বাংলাদেশিদের অগ্রাধিকারে আসতে পারেনি। অথচ চিকিৎসা, শিক্ষা, চাকরি, ব্যবসা, বেড়ানোর জন্য বাংলাদেশিদের জন্য চীনে রয়েছে অবারিত সুযোগ। এমনকি, চীনা সরকারও বাংলাদেশের সঙ্গে সাংস্কৃতিক বিনিময়ে আগ্রহী। এতে শুধু পর্যটন নয়, শিক্ষা-পর্যটন ও মেডিক্যাল টুরিজম বাংলাদেশিদের জন্য নতুন গন্তব্য হওয়ার সুযোগ তৈরি হয়েছে।\n\nগবেষণা ও চিকিৎসা খাতে চীন অভাবনীয় সাফল্য অর্জন করছে। তাছাড়া সাম্প্রতিক বছরগুলোতে চিকিৎসা পর্যটন একটি গুরুত্বপূর্ণ বৈশ্বিক শিল্প হিসেবে আবির্ভূত হয়েছে। উন্নত চিকিৎসা সুবিধা, অত্যন্ত দক্ষ চিকিৎসা, পেশাদার এবং বিস্তৃত পরিসরের বিশেষায়িত চিকিৎসার সুবিধাসহ চীন বিশ্বজুড়ে রোগীদের জন্য একটি আকর্ষণীয় গন্তব্য হয়ে উঠেছে। বাংলাদেশের জন্য, এই সহযোগিতা তার নাগরিকদের অত্যাধুনিক চিকিৎসা প্রযুক্তি এবং দক্ষতার সুযোগ করে দেয়, যা হয়তো দেশে এত সহজলভ্য নয়।\n\nঅন্তর্বর্তী সরকারের পররাষ্ট্র উপদেষ্টা তৌহিদ হোসেন সরকারি চীন সফরের সময় কুনমিংয়ের কয়েকটি হাসপাতালে বাংলাদেশিদের চিকিৎসার অনুরোধ জানান। চীনা সরকার দ্রুত এই অনুরোধে সাড়া দিয়ে ইউনান প্রদেশের ফার্স্ট পিপলস হসপিটাল, কুনমিং মেডিক্যাল ইউনিভার্সিটির ফার্স্ট অ্যাফিলিয়েটেড হসপিটাল এবং চাইনিজ অ্যাকাডেমি অব মেডিক্যাল সায়েন্সেস-এর ফুয়াই ইউনান হসপিটালসহ মোট চারটি হাসপাতালকে বাংলাদেশিদের চিকিৎসার দেওয়ার জন্য নির্দিষ্ট করে দেয়।\n\nচীনা সংবাদমাধ্যমের খবরে জানা গেছে, এসব হাসপাতালে বাংলাদেশিদের চীনা নাগরিকদের মতোই চিকিৎসা দেওয়া হবে।\n\nসম্প্রতি চিকিৎসাসেবা নিতে চীন গিয়েছিলেন বাংলাদেশের সংগীতশিল্পী হায়দার হোসেন। নিজের অভিজ্ঞতা বর্ণনা করতে গিয়ে তিনি বলেছেন, চীনের টেকনিক্যাল সাপোর্ট অনেক অ্যাডভান্সড। আতিথেয়তাও অনেক সুন্দর। চিকিৎসা প্রত্যাশীদের জন্য গুরুত্বপূর্ণ হলো, সেবা প্রদানকারীরা তাদের কতটা আপন করে নিচ্ছে, এর কোনও অভাব আমার চোখে পড়েনি।\n\nহায়দার আরও বলেছেন, তারা অহেতুক ওষুধ দেয় না, এটা আমার খুব পছন্দ হয়েছে। প্রযুক্তি তো সবার থাকে। কিন্তু যন্ত্রচালকের দক্ষতা সবচেয়ে গুরুত্বপূর্ণ বিষয়। তারা সাধারণ এক আলট্রাসনোগ্রাম দিয়ে আমার হার্টের একটা ভেইনের ইস্যু এত সুস্পষ্টভাবে বলে দেয়, আমি খুবই অবাক হয়েছি।\n\nখরচের দিক থেকেও চীন অনেক ক্ষেত্রে সাশ্রয়ী বলে মন্তব্য করেছেন এই সংগীতশিল্পী।\n\nহায়দারের মন্তব্যের সঙ্গে একমত পোষণ করেন সাংবাদিক নাইম আবির। চীনের চিকিৎসাসেবা পরিদর্শনে সরকারি উদ্যোগের অংশ হিসেবে সম্প্রতি তিনি বাংলাদেশ থেকে যাওয়া প্রতিনিধিদলের সদস্য ছিলেন। তার মতে, চিকিৎসা খরচে স্থানীয় ও বিদেশিদের কোনও পার্থক্য করা হয় না। স্থানীয়দের চিকিৎসা নিতে যে ব্যয় করতে হয়, বাংলাদেশিদের কাছ থেকে তার বাড়তি কোনও অর্থ চার্জ করা হয় না। এছাড়া, স্বাস্থ্যবিমার কারণে চীনাদের চিকিৎসা খরচ আরও কমে যায়। যদিও বাংলাদেশি চিকিৎসা প্রত্যাশীদের জন্য এই সুবিধা এখনও চালু করা হয়নি, তবে এ নিয়ে কাজ চলছে বলে আশ্বস্ত করেছেন সংশ্লিষ্টরা।\n\nভিসাপ্রাপ্তির বিষয়ে আবির বলেছেন, চীনা কর্মকর্তারা আশ্বস্ত করেছেন, ভিসা প্রক্রিয়া যথাসম্ভব সহজ করার চেষ্টা করা হবে। ভিসা প্রাপ্তি যত সহজ হবে, সহযোগিতা তত গভীর হবে।\n\nচীনে বাংলাদেশিদের চিকিৎসার ক্ষেত্রে সম্প্রতি চীন সফর করা ড. মুহাম্মদ রাশেদুল হাসান বলেছেন, চিকিৎসা প্রাপ্তি আরও সহজ করতে চীনা দূতাবাসে কিছু প্রস্তাব উত্থাপন করেছিলেন তারা। এসবের মধ্যে ছিল চিকিৎসা প্রত্যাশীদের জন্য ভিসা ফি কমানো, দেশে বসেই অনলাইনে একটা প্রাথমিক কনসাল্টেশন, তিন থেকে চারদিনে মেডিক্যাল ভিসা ইস্যুকরণ, প্রতি রোগীর সঙ্গে অন্তত দুটি অ্যাটেনড্যান্ট ভিসা প্রদান, চীনে অবতরণের পর ইন্টারন্যাশনাল হেল্প ডেস্ক, এয়ারপোর্ট পিকআপ, মেডিক্যাল রিপোর্টে মান্দারিনের পাশাপাশি ইংরেজি ভাষায় লেখা ইত্যাদি।\n\nবিশ্বের সেরা ১০০ বিশ্ববিদ্যালয়ের ১৫টিই রয়েছে চীনে। ফলে বাংলাদেশি শিক্ষার্থীদের জন্য সেটি হতে পারে শিক্ষার্থী ও কাজ প্রত্যাশীদের অন্যতম গন্তব্য। গত কয়েক বছর থেকে চীনে অধ্যয়নে আগ্রহ বাড়ছে বাংলাদেশিদের। সংশ্লিষ্টদের সঙ্গে কথা বলে জানা গেছে, এখন প্রায় ৩০ হাজারের বেশি বাংলাদেশি শিক্ষার্থী চীনে অধ্যয়ন করছেন। বাংলাদেশি শিক্ষার্থীদের জন্য বেশ কিছু স্কলারশিপের ব্যবস্থা রয়েছে। এসব স্কলারশিপে বিনামূল্যে পড়াশোনা ও আবাসনের সুবিধা দেওয়া হচ্ছে।\n\nবাংলাদেশি স্টুডেন্টস কমিউনিটি ইন চায়না গ্রুপের এক সদস্য এবং শংচিং জিয়াতং বিশ্ববিদ্যালয়ের শিক্ষার্থী লিমন আহমেদের মতে, বাংলাদেশি শিক্ষার্থীদের জন্য চীন থেকে সিএসসি’র মতো কিছু বিশেষ বৃত্তি প্রদান করা হয়। টিউশন ফি ও আনুষঙ্গিক খরচ মালয়েশিয়া ও সিঙ্গাপুর থেকেও ৩০ থেকে ৫০ শতাংশ কম। এছাড়া, দেশটিতে দৈনন্দিন জীবনে ইংরেজির তেমন চল না থাকলেও উচ্চশিক্ষায় ইংরেজি মাধ্যমে বহু বিষয়ে পড়ানো হয়। তবে, মান্দারিন শিখে নিলে দৈনন্দিন জীবনে এবং ভবিষ্যৎ ক্যারিয়ারে সুবিধা পাওয়া যাবে। ভাষা শেখার সুযোগ কর্তৃপক্ষের তত্ত্বাবধানেই পাওয়া যাবে। পড়াশোনা শেষে চীনভিত্তিক প্রতিষ্ঠান হুয়াওয়ে, আলিবাবা, টেনসেন্ট ইত্যাদিতে ইন্টার্নশিপ বা চাকরির সুযোগও রয়েছে।\n\nএ বিষয়ে আরেকটু বিস্তারিত মন্তব্য করেছেন বিদেশে উচ্চশিক্ষা বিষয়ক পরামর্শ প্রদানকারী প্রতিষ্ঠান এডুমিগের সিনিয়র কাউন্সেলর মোঃ স্বাধীন। তিনি বলেন, চীনে উচ্চশিক্ষার জন্য বৃত্তির সুবিধা অনেক বেশি। এখানে ১০০ শতাংশ বৃত্তি পাওয়ার সুযোগ ইউরোপের তুলনায় যেমন বেশি, তেমনি অনেক ক্ষেত্রে শিক্ষার্থীদের আবাসন ও খাবার খরচও বিভিন্ন ওয়েভারের আওতায় পড়ে যায়। সেক্ষেত্রে প্রায় বিনা খরচে পড়াশোনা চালিয়ে যাওয়ার সুযোগ পান উচ্চশিক্ষা প্রত্যাশীরা। আবার, চীন কিন্তু গবেষণা খাতে অনেক বেশি বিনিয়োগ এবং সুযোগ সুবিধা প্রদান করে। তাই উচ্চশিক্ষা যাদের ধ্যানজ্ঞান, চীন তাদের জন্য অসাধারণ এক গন্তব্য হতে পারে।\n\nজানা গেছে, বাংলাদেশে মান্দারিন ভাষা নিয়ে ইতোমধ্যে বেশ কিছু উদ্যোগ নেওয়া হয়েছে। ঢাকা বিশ্ববিদ্যালয়, ব্র্যাক বিশ্ববিদ্যালয়ে কনফুসিয়াস ইনস্টিটিউট মান্দারিন ভাষা শেখাচ্ছে। শান্ত মরিয়ম হোংহো কনফুসিয়াস ইনস্টিটিউটও আছে ভাষা শেখানোর জন্য। আরও কিছু ব্যক্তি উদ্যোগে ভাষা শেখানো হচ্ছে। এছাড়া চীনের কিছু বিশ্ববিদ্যালয়েও বাংলা শেখানো হচ্ছে।\n\nভাষাগত ও খাবারের ইস্যু থাকলেও ইতিহাস-প্রকৃতি-সংস্কৃতি নিয়ে উৎসুক, রোমাঞ্চপ্রিয়, এমনকি রোমান্টিক থেকে শুরু করে অলস অবকাশযাপনে আগ্রহী পর্যটকদের জন্য চীন প্রায় সোনার খনি। হুনান প্রদেশে রয়েছে চাংচিয়াচিয়ে পর্বতমালা, যার অনুপ্রেরণাতেই অ্যাভাটার চলচ্চিত্রে নাআ’ভিদের বাসস্থানের চিত্র এঁকেছিলেন জেমস ক্যামেরন। রয়েছে ইউনেস্কোর বিশ্ব ঐতিহ্যের অন্তর্ভুক্ত অপার্থিব সুন্দর জলরাশি (ওয়াটারস্কেপ) চিউ চাই কৌ। আরও আছে তেলরঙে আঁকা ছবির মতো কুইলিন লি নদী, পাহাড়ের ঢালে মানবসৃষ্ট ড্র্যাগন লাইন টেরেস, চূড়ায় বুদ্ধের পবিত্র মন্দিরসহ মাউন্ট এমেই, থ্রি গর্জেস রিভার, কুনমিং স্টোন ফরেস্ট, ঐতিহাসিক স্থাপনা চীনের মহাপ্রাচীরসহ শত শত কাঠামো।",
    "date": "2025-11-09T21:15:07+06:00",
    "language": "bn",
    "source": "bangla_tribune",
    "category": "foreign",
    "tokens": 1170,
    "named_entities": [],
    "tags": [],
    "crawled_at": "2026-02-02T19:49:03.900218"
  },
  {
    "url": "https://www.banglatribune.com/foreign/middle-east/916386/%E0%A6%97%E0%A6%BE%E0%A6%9C%E0%A6%BE-%E0%A6%87%E0%A6%B8%E0%A7%8D%E0%A6%AF%E0%A7%81%E0%A6%A4%E0%A7%87-%E0%A6%87%E0%A6%89%E0%A6%B0%E0%A7%8B%E0%A6%AA-%E0%A6%95%E0%A7%87%E0%A6%AC%E0%A6%B2-%E0%A6%95%E0%A6%A5%E0%A6%BE%E0%A7%9F-%E0%A6%AC%E0%A7%9C-%E0%A6%95%E0%A6%BE%E0%A6%9C%E0%A7%87-%E0%A6%A8%E0%A6%BE%E0%A6%87",
    "title": "গাজা ইস্যুতে ইউরোপ কেবল কথায় বড়, কাজে নাই",
    "body": "গাজায় ইসরায়েলের অভিযান নিয়ে ইউরোপে নিন্দার সুর জোরালো হচ্ছে। একে একে দেশগুলো ফিলিস্তিন রাষ্ট্রকে স্বীকৃতি দেওয়ার ঘোষণা দিচ্ছে। কিন্তু কথার চেয়ে কাজ অনেক সীমিত রয়ে গেছে।\n\nজাতিসংঘ সাধারণ পরিষদের অধিবেশনের এই সপ্তাহে ফিলিস্তিন রাষ্ট্রকে স্বীকৃতি দিয়েছে জাতিসংঘের নিরাপত্তা পরিষদের স্থায়ী সদস্য দেশ ফ্রান্স, যুক্তরাজ্য কানাডা, অস্ট্রেলিয়া, পর্তুগাল। স্বীকৃতি দিয়েছে আন্দোরা, বেলজিয়াম, লুক্সেমবার্গ, মাল্টা ও মনাকো। ইসরায়েলের কর্মকাণ্ডকে অনেকেই ‘গণহত্যা’ আখ্যা দিচ্ছেন। তবে বাস্তব পদক্ষেপে অগ্রগতি প্রায় নেই।\n\nইউরোপীয় ইউনিয়ন (ইইউ) ইসরায়েলি পণ্যে উচ্চ শুল্ক আরোপের প্রস্তাব দিয়েছে, কিন্তু তা কার্যকর হবে কি না অনিশ্চিত। জার্মানির মতো দেশগুলোর আপত্তিতে প্রধানমন্ত্রী বেনিয়ামিন নেতানিয়াহুর সরকারকে চাপ দেওয়ার প্রচেষ্টা আটকে আছে।\n\nগাজায় মানবিক ত্রাণ পৌঁছানো সীমিত, যদিও খাদ্যাভাব প্রকট। ফিলিস্তিনি শরণার্থী গ্রহণের ক্ষেত্রেও ইউরোপীয় দেশগুলো অনিচ্ছুক। আশ্রয়প্রার্থীর সংখ্যা সর্বাধিক বেলজিয়ামে, যেখানে তুলনামূলকভাবে শিথিল নীতি ও বড় ফিলিস্তিনি কমিউনিটি রয়েছে। তবুও অনেক আবেদন এ বছর খারিজ হয়েছে।\n\nদক্ষিণ গাজার রাফাহ শহরের ৩৪ বছর বয়সী বাহজাত মাদি ২০২২ সাল থেকে বেলজিয়ামে আছেন। তিনি ২০২৪ সালে বসবাসের অনুমতি পেয়েছেন। তার বাবা এখনও গাজায় আটকে আছেন। মাদি বলেন,আমি আমার বাবাকে জীবিত রাখতে যেকোনও কিছু করতে চাই। কিন্তু কিছুতেই কিছু হচ্ছে না।\n\nতিনি আদালতে আবেদন করেছেন, যেন দূর থেকে বাবার ভিসা প্রক্রিয়া সম্পন্ন হয়। কিন্তু মানবিক ভিসার জন্য আবেদন করতে হয় জেরুজালেম কনস্যুলেটে, যা গাজার কারো জন্য কার্যত অসম্ভব।\n\nজনমত এখন ইসরায়েলের বিরুদ্ধে। কিন্তু জার্মানি ও ইতালির মতো দেশগুলো ঐতিহাসিক কারণে বড় পদক্ষেপে নিতে অনিচ্ছুক। আন্তর্জাতিক সম্পর্কবিষয়ক বিশেষজ্ঞ ক্রিস্টিনা কাউশ বলেন, এত দ্রুত সময়ে এত আন্তর্জাতিক প্রতিক্রিয়া আগে দেখিনি। তবে দেখার বিষয় হলো কথার বাইরে বাস্তবে কী ঘটে।\n\nতিনি আরও বলেছেন, এটা শুধু ফিলিস্তিনিদের প্রশ্ন নয়। ইউরোপ ও পশ্চিমা বিশ্ব আন্তর্জাতিক আইন ও বহুপাক্ষিকতা রক্ষা করতে পারে কি না সেটির একটি পরীক্ষা।\n\nফ্রান্সের প্রেসিডেন্ট ইমানুয়েল ম্যাক্রোঁর উদ্যোগে লুক্সেমবার্গ, বেলজিয়াম ও ব্রিটেনসহ একাধিক দেশ ফিলিস্তিন রাষ্ট্রকে স্বীকৃতি দিয়েছে। গত সপ্তাহে জাতিসংঘের এক কমিশন ইসরায়েলকে গণহত্যার জন্য অভিযুক্ত করেছে। তবে ইসরায়েল অভিযোগটিকে ‘বিকৃত ও মিথ্যা’ বলছে।\n\nস্পেনের প্রধানমন্ত্রী পেদ্রো সানচেজ স্থায়ীভাবে ইসরায়েলে অস্ত্র রফতানি নিষিদ্ধ করেছেন। তিনি ৭০০ মিলিয়ন ইউরোর রকেট লঞ্চার চুক্তিও বাতিল করেছেন। বেলজিয়াম পশ্চিম তীরের অবৈধ বসতি থেকে পণ্য আমদানিতে নিষেধাজ্ঞা জারি করতে যাচ্ছে। তবে এসব পদক্ষেপ যুদ্ধের গতিপথে তেমন প্রভাব ফেলেনি।\n\n২০১৫ সালের সিরীয় শরণার্থী সংকট ইউরোপে ডানপন্থার উত্থান ঘটিয়েছিল। সেই স্মৃতি দেশগুলোকে নতুন করে উদ্বিগ্ন করছে। ফলে ফিলিস্তিনিদের ব্যাপকভাবে আশ্রয় দেওয়ার ক্ষেত্রে রাজনৈতিক দ্বিধা স্পষ্ট। অনেক গাজাবাসী সীমান্তের ওপারে মিসরে বা অনিশ্চয়তার মধ্যে আটকে আছেন।\n\nবেলজিয়ামের পররাষ্ট্রমন্ত্রী ম্যাক্সিম প্রেভো বলেন, ইউরোপের এখনই পদক্ষেপ নেওয়া জরুরি। সাধারণ মানুষ বুঝতে পারছে না কেন ইউরোপ এত ভীতু।\n\nইইউ’র অর্থনৈতিক শক্তি থাকা সত্ত্বেও যৌথ পদক্ষেপ নিতে তারা ব্যর্থ হচ্ছে। ইসরায়েল ইউরোপের সবচেয়ে বড় বাণিজ্যিক অংশীদার। ২০২৪ সালে তাদের মোট বাণিজ্যের ৩২ শতাংশ ছিল ইইউ’র সঙ্গে।\n\nইউরোপীয় কমিশন এখন সবচেয়ে বড় পদক্ষেপের কথা ভাবছে। আর তা হলো, ইসরায়েলের সঙ্গে আংশিক বাণিজ্য চুক্তি স্থগিত। এর ফলে কয়েক বিলিয়ন ইউরোর বাণিজ্য সুবিধা বাতিল হবে। কমিশনের প্রেসিডেন্ট উরসুলা ভন ডের লেয়েন বলেন, গাজায় যা ঘটছে, তা বিশ্ব বিবেককে নাড়া দিয়েছে।\n\nবিশ্লেষকদের মতে, এই প্রস্তাব পাসের সম্ভাবনা রয়েছে। কারণ এর জন্য সর্বসম্মতির দরকার নেই। তবে জার্মানি ও ইতালি তাতে বাধা হতে পারে। জার্মান চ্যান্সেলর ফ্রিডরিশ মের্ৎস সতর্ক করে বলেছেন, ইসরায়েলবিরোধী সমালোচনা অনেক সময় ইহুদিবিদ্বেষের অজুহাত হয়ে দাঁড়াচ্ছে।\n\nইইউ’র পররাষ্ট্রমন্ত্রী কায়া কাল্লাসও বলেছেন, রাজনৈতিক অবস্থান যেখানে ছিল, সেখানেই আছে। অর্থাৎ, বড় পরিবর্তনের সম্ভাবনা ক্ষীণ।\n\nশক্তিশালী ভাষণ, কড়া নিন্দা ও ফিলিস্তিনকে স্বীকৃতির ঢেউ সবই ইউরোপে আলোচনার কেন্দ্রবিন্দু। কিন্তু বাস্তব পদক্ষেপে এখনও বড় ঘাটতি দেখা যাচ্ছে। ইউরোপ কি শুধু বক্তব্যে সীমাবদ্ধ থাকবে, নাকি বাস্তবে ইসরায়েলের বিরুদ্ধে শক্ত অবস্থান নেবে, এই প্রশ্ন এখনও অনুত্তরিত।\n\nসূত্র: নিউ ইয়র্ক টাইমস",
    "date": "2025-09-23T17:54:39+06:00",
    "language": "bn",
    "source": "bangla_tribune",
    "category": "foreign",
    "tokens": 549,
    "named_entities": [],
    "tags": [],
    "crawled_at": "2026-02-02T19:49:07.205045"
  },
  {
    "url": "https://www.banglatribune.com/foreign/asia/915577/%E0%A6%A6%E0%A6%95%E0%A7%8D%E0%A6%B7%E0%A6%BF%E0%A6%A3-%E0%A6%8F%E0%A6%B6%E0%A6%BF%E0%A7%9F%E0%A6%BE-%E0%A6%95%E0%A6%BF-%E0%A6%9C%E0%A7%87%E0%A6%A8-%E0%A6%9C%E0%A6%BF-%E0%A6%AC%E0%A6%BF%E0%A6%AA%E0%A7%8D%E0%A6%B2%E0%A6%AC%E0%A7%87%E0%A6%B0-%E0%A6%89%E0%A6%B0%E0%A7%8D%E0%A6%AC%E0%A6%B0-%E0%A6%95%E0%A7%8D%E0%A6%B7%E0%A7%87%E0%A6%A4%E0%A7%8D%E0%A6%B0",
    "title": "দক্ষিণ এশিয়া কি জেন-জি বিপ্লবের উর্বর ক্ষেত্র?",
    "body": "নেপাল, শ্রীলঙ্কা ও বাংলাদেশে সাম্প্রতিক বছরগুলোতে ঘটে যাওয়া রাজনৈতিক পটপরিবর্তনগুলো এক নতুন প্রশ্নের জন্ম দিয়েছে: দক্ষিণ এশিয়া কি জেন-জিদের নেতৃত্বে একটি বিপ্লবী পরিবর্তনের উর্বর ক্ষেত্র? এই প্রশ্নটি এখন রাজনৈতিক বিশ্লেষক ও আন্তর্জাতিক সংবাদমাধ্যমগুলোতে ঘুরপাক খাচ্ছে। কাতারভিত্তিক সংবাদমাধ্যম আল-জাজিরা এক দীর্ঘ প্রতিবেদনে এই প্রশ্নের উত্তর খোঁজার চেষ্টা করেছে।\n\nপ্রতিবেদনে বলা হয়েছে, গত সপ্তাহে নেপালের ৩০ মিলিয়ন মানুষের দেশটি যখন প্রচলিত গণতান্ত্রিক ব্যবস্থার বাইরে গিয়ে নিজেদের ভবিষ্যৎ নিয়ে নতুন করে ভাবছে, তখন শ্রীলঙ্কা ও বাংলাদেশের ঘটনার সঙ্গে এর এক অদ্ভুত মিল খুঁজে পাওয়া যাচ্ছে। এই তিনটি দেশেই তরুণ প্রজন্মের নেতৃত্বে গণবিক্ষোভ সরকার পতনের কারণ হয়েছে।\n\nশিকাগো বিশ্ববিদ্যালয়ের রাষ্ট্রবিজ্ঞানের অধ্যাপক পল স্ট্যানিল্যান্ড বলেন, এটি খুবই লক্ষণীয়। এক ধরনের নতুন, অস্থিতিশীল রাজনীতি তৈরি হচ্ছে।\n\nতিনি আরও বলেন, অতীতে দক্ষিণ এশিয়ার রাজনৈতিক সংঘাতগুলো সাধারণত সামরিক অভ্যুত্থান বা অন্য কোনও উপায়ে সমাধান হলেও, এটি সম্পূর্ণ ভিন্ন ধরনের ঘটনা।\n\nপ্রযুক্তি ওজেন-জি’রক্ষোভ: এক নতুন সমীকরণ\n\nএই আন্দোলনের একটি সাধারণ বৈশিষ্ট্য হলো, প্রতিবাদের কেন্দ্রবিন্দুতে রয়েছে জেন-জি বা তরুণ প্রজন্ম। নেপালে প্রায় ৭০ জনের বেশি বিক্ষোভকারী নিরাপত্তা বাহিনীর গুলিতে নিহত হয়েছেন, সেখানে তরুণরা সামাজিক যোগাযোগমাধ্যম নিষিদ্ধ করার প্রতিবাদে রাজপথে নেমে এসেছিল। তাদের ক্ষোভের মূল কারণ ছিল দুর্নীতি, স্বজনপ্রীতি ও অর্থনৈতিক বৈষম্য।\n\nআন্দোলনকারীরা কেবল রাজপথে নয়, বরং ডিজিটাল প্ল্যাটফর্মকেও প্রতিবাদের হাতিয়ার হিসেবে ব্যবহার করেছেন। গত বৃহস্পতিবার প্রায় ১০ হাজার নেপালি তরুণ, যাদের মধ্যে অনেকেই প্রবাসী, একটি অনলাইন প্ল্যাটফর্ম ডিসকর্ড-এর মাধ্যমে অন্তর্বর্তীকালীন প্রধানমন্ত্রীর জন্য ভোট দিয়েছে। এটি প্রমাণ করে যে, তরুণরা প্রচলিত নির্বাচনি ব্যবস্থার বাইরে গিয়ে নিজেদের কণ্ঠস্বর তুলে ধরতে সক্ষম হচ্ছে।\n\nএকইভাবে, ২০২৪ সালে বাংলাদেশে ছাত্রদের কোটা সংস্কার আন্দোলন একটি বৃহত্তর সরকারবিরোধী আন্দোলনে রূপ নেয়। শত শত বিক্ষোভকারী নিহত হওয়ার পর আন্দোলনটি প্রধানমন্ত্রী শেখ হাসিনার পদত্যাগের দাবিতে পরিণত হয়। সেখানেও ইন্টারনেট ব্ল্যাকআউট বা পুলিশি দমন-পীড়ন পরিস্থিতিকে আরও উত্তপ্ত করেছিল। শেষ পর্যন্ত, প্রধানমন্ত্রীকে দেশ ছাড়তে হয়েছে।\n\nঅভিন্ন প্রেক্ষাপট: ক্ষোভের উৎস কোথায়?\n\nহিউম্যান রাইটস ওয়াচের (এইচআরডব্লিউ) এশিয়া বিষয়ক উপ-পরিচালক মিনাক্ষী গাঙ্গুলী বলেন, এই তিনটি দেশের সরকার পতনের পেছনে কিছু সাধারণ কারণ রয়েছে। এর মধ্যে প্রধান হলো অর্থনৈতিক বৈষম্য এবং একটি রাজনৈতিক অভিজাত শ্রেণির দুর্নীতি, যা তরুণ প্রজন্মের আশা-আকাঙ্ক্ষার সঙ্গে একেবারেই বিচ্ছিন্ন।\n\nতিনি বলেন, দক্ষিণ এশিয়ার জনসংখ্যার প্রায় ৫০ শতাংশের বয়স ২৮ বছরের নিচে। এই তরুণ প্রজন্ম তাদের জীবদ্দশায় ২০০৮-০৯ সালের অর্থনৈতিক মন্দা এবং কোভিড-১৯ মহামারির দুটি বড় ধাক্কা দেখেছে। এ সময় তারা শারীরিকভাবে বিচ্ছিন্ন থাকলেও, ডিজিটাল প্ল্যাটফর্মের ব্যবহার তাদের মধ্যে অভূতপূর্ব যোগাযোগ তৈরি করেছে।\n\nগাঙ্গুলী আরও বলেন, এই তরুণদের বয়স যখন ২০-এর কোঠায়, তখন তাদের দেশের নেতারা ৭০-এর কোঠায়। নেপালের ওলি, বাংলাদেশের শেখ হাসিনা এবং শ্রীলঙ্কার রাজাপাকসে—সবার বয়সই ছিল ৭০-এর ওপরে। প্রজন্মগত এই বিশাল ব্যবধান, জীবনযাত্রার মান এবং রাজনৈতিক নেতাদের বিলাসবহুল জীবন-যাপনের মধ্যে যে ফারাক, তা তরুণদের ক্ষোভের মূল কারণ।\n\nকলম্বিয়া বিশ্ববিদ্যালয়ের অধ্যাপক রুমেলা সেন বলেন, এই আন্দোলনগুলোর পেছনের মূল শক্তি হলো রাজনৈতিক অন্তর্ভুক্তি, অর্থনৈতিক ন্যায়বিচার এবং নির্বাচিত প্রতিনিধিদের জবাবদিহিতা নিশ্চিত করার আন্তরিক আকাঙ্ক্ষা। এই প্রজন্ম প্রযুক্তিতে দক্ষ এবং তারা ডিজিটাল প্ল্যাটফর্মকে নিজেদের সংগঠিত করার জন্য ব্যবহার করছে।\n\nপরস্পর থেকে শিক্ষা নিচ্ছে আন্দোলনগুলো\n\nবিশ্লেষকরা বলছেন, এই আন্দোলনগুলো পরস্পর থেকে শিক্ষা নিচ্ছে। নেপালের তরুণরা শ্রীলঙ্কা ও বাংলাদেশের আন্দোলনগুলো খুব কাছ থেকে পর্যবেক্ষণ করেছে। তাদের স্লোগান, কৌশল ও প্রতিবাদের ধরনগুলো এই অঞ্চলের অন্য আন্দোলনগুলোর সঙ্গে মিল খুঁজে পাওয়া যায়।\n\nরাজনৈতিক নৃবিজ্ঞানী জীবন শর্মা বলেন, নেপালের তরুণরা শ্রীলঙ্কা ও বাংলাদেশের আন্দোলনগুলো নিবিড়ভাবে অনুসরণ করেছে। এই আন্দোলনগুলো শুধু বিচ্ছিন্ন ঘটনা নয়, বরং দেশগুলোর রাজনৈতিক নেতৃত্বের প্রতি গভীর হতাশার বহিঃপ্রকাশ।\n\nপ্রফেসর স্ট্যানিল্যান্ডের মতে, এই আন্দোলনগুলো একে অপরের থেকে অনুপ্রাণিত হচ্ছে ও শিখছে। এই ডিজিটাল প্রতিবাদের কৌশল, যেমন হ্যাশট্যাগ ক্যাম্পেইন এবং বিকেন্দ্রীভূত সংগঠন; একটি নতুন আন্দোলনের রূপরেখা তৈরি করছে।\n\nপ্রশ্ন হলো, এই আন্দোলনের পরবর্তী ঢেউ কোথায় আছড়ে পড়বে? এই তরুণ প্রজন্মের ক্ষোভ এবং আকাঙ্ক্ষা কি দক্ষিণ এশিয়ার রাজনীতিতে এক নতুন ধারার জন্ম দেবে?",
    "date": "2025-09-16T22:25:39+06:00",
    "language": "bn",
    "source": "bangla_tribune",
    "category": "foreign",
    "tokens": 564,
    "named_entities": [],
    "tags": [],
    "crawled_at": "2026-02-02T19:49:10.498852"
  },
  {
    "url": "https://www.banglatribune.com/foreign/middle-east/915567/%E0%A6%AE%E0%A6%BE%E0%A6%B0%E0%A7%8D%E0%A6%95%E0%A6%BF%E0%A6%A8-%E0%A6%9A%E0%A6%BE%E0%A6%AA%E0%A7%87-%E0%A6%87%E0%A6%B8%E0%A6%B0%E0%A6%BE%E0%A7%9F%E0%A7%87%E0%A6%B2%E0%A7%87%E0%A6%B0-%E0%A6%B8%E0%A6%99%E0%A7%8D%E0%A6%97%E0%A7%87-%E0%A6%A8%E0%A6%BF%E0%A6%B0%E0%A6%BE%E0%A6%AA%E0%A6%A4%E0%A7%8D%E0%A6%A4%E0%A6%BE-%E0%A6%9A%E0%A7%81%E0%A6%95%E0%A7%8D%E0%A6%A4%E0%A6%BF%E0%A6%B0-%E0%A6%AA%E0%A6%A5%E0%A7%87",
    "title": "মার্কিন চাপে ইসরায়েলের সঙ্গে নিরাপত্তা চুক্তির পথে সিরিয়া",
    "body": "যুক্তরাষ্ট্রের চাপে ইসরায়েলের সঙ্গে নিরাপত্তা চুক্তির দিকে এগোচ্ছে সিরিয়া। তবে এটি পূর্ণাঙ্গ শান্তিচুক্তি নয়, বরং আংশিক একটি সমঝোতা হতে পারে। এর মাধ্যমে সম্প্রতি ইসরায়েলের দখল করা ভূমি ফেরত পাওয়ার আশা করছে দামেস্ক। তবে আলোচনার অগ্রগতি এখনও অনিশ্চিত। ব্রিটিশ বার্তা সংস্থা রয়টার্স এ খবর জানিয়েছে।\n\nবিষয়টির সঙ্গে যুক্ত একাধিক সূত্র রয়টার্সকে জানিয়েছে, সেপ্টেম্বরের শেষ দিকে জাতিসংঘের সাধারণ পরিষদ অধিবেশনের আগে প্রেসিডেন্ট ডোনাল্ড ট্রাম্প কূটনৈতিক অগ্রগতি ঘোষণা করতে চান। এ জন্যই ওয়াশিংটন দুই পক্ষকে দ্রুত আলোচনায় বসতে চাপ দিচ্ছে।\n\nসূত্রগুলোর মতে, সিরিয়ার প্রস্তাবের মূল লক্ষ্য ইসরায়েলি সেনাদের প্রত্যাহার, ১৯৭৪ সালের যুদ্ধবিরতির ভিত্তিতে নিরস্ত্রীকরণ অঞ্চল পুনর্বহাল এবং বিমান ও স্থল হামলা বন্ধ করা। তবে গোলান মালভূমির প্রশ্নটি আলোচনায় আসেনি। সিরিয়ার এক কর্মকর্তা বলেছেন, এটি ভবিষ্যতের জন্য রেখে দেওয়া হয়েছে।\n\n১৯৪৮ সালে ইসরায়েল প্রতিষ্ঠার পর থেকেই দেশটির সঙ্গে সিরিয়ার আনুষ্ঠানিক যুদ্ধাবস্থা চলছে। যদিও মাঝেমধ্যে অস্ত্রবিরতি হয়েছে, কিন্তু কোনও পূর্ণাঙ্গ শান্তিচুক্তি হয়নি।\n\nইসরায়েলের কঠোর অবস্থানের কারণে আলোচনায় এখনও অনিশ্চয়তায় রয়েছে। এক ইসরায়েলি নিরাপত্তা সূত্র বলেছে, এটি ট্রাম্পের ব্যক্তিগত উদ্যোগ। তিনি মধ্যপ্রাচ্যে বড় কোনও সাফল্যের স্থপতি হিসেবে নিজেকে উপস্থাপন করতে চান। কিন্তু ইসরায়েল তেমন ছাড় দিচ্ছে না।\n\nতবে যুক্তরাষ্ট্র বলছে, ইসরায়েল, সিরিয়া এবং প্রতিবেশী দেশগুলোর মধ্যে স্থায়ী স্থিতিশীলতা আনবে এমন যেকোনও উদ্যোগকে তারা সমর্থন করবে।\n\nআলোচনায় আস্থার বড় ঘাটতি দেখা দিয়েছে। সিরিয়ার দক্ষিণাঞ্চলে সাম্প্রদায়িক সহিংসতা ও ইসরায়েলি হামলা আলোচনার পরিবেশকে আরও কঠিন করেছে। এক পশ্চিমা কূটনীতিক বলেছেন, প্রাথমিক আলোচনায়ও দুইপক্ষের মধ্যে বিশ্বাসের ভিত্তি তৈরি হয়নি।\n\nসিরিয়ার প্রেসিডেন্ট আহমেদ আল-শারা মার্কিন উৎসাহে আলোচনায় গতি আনলেও বিস্তৃত শান্তিচুক্তির বিষয়ে এখনই প্রস্তুত নন। সিরিয়ার এক কর্মকর্তা বলেছেন, গোলানের বিষয়ে কোনও আপস মানে তার (শারা) শাসনের অবসান।\n\nদক্ষিণাঞ্চলে ইসরায়েলি আগ্রাসন সিরিয়ার জন্য বড় হুমকি হয়ে দাঁড়িয়েছে। স্থানীয় সূত্র জানিয়েছে, ইসরায়েলি সেনারা গ্রামে গ্রামে গিয়ে তল্লাশি চালাচ্ছে এবং সামরিক উপস্থিতি বাড়াচ্ছে। ইসরায়েল বলছে, এসব অভিযান সন্ত্রাসী কর্মকাণ্ড ঠেকানোর জন্য।\n\nএদিকে, সুইদায় দ্রুজ জনগোষ্ঠীর ওপর সিরীয় বাহিনীর অভিযানের সুযোগ কাজে লাগাচ্ছে ইসরায়েল। স্থানীয় সূত্রগুলো জানিয়েছে, তারা দ্রুজ মিলিশিয়াদের অস্ত্র ও অর্থ সহায়তা দিচ্ছে। রয়টার্স স্বাধীনভাবে এসব দাবি যাচাই করতে পারেনি।\n\nবিশ্লেষকদের মতে, শারার সামনে দ্বিমুখী চাপ রয়েছে। একদিকে, ইসরায়েলের আগ্রাসন ঠেকাতে সমঝোতা দরকার; অন্যদিকে, দেশীয় জনমত ইসরায়েলবিরোধী। তাছাড়া, অর্থনৈতিক সহায়তা ও পুনর্গঠনের জন্যও পশ্চিমা ও উপসাগরীয় রাষ্ট্রগুলোর সমর্থন চাইছে দামেস্ক।\n\nসাবেক তুর্কি কূটনীতিক এরদেম ওজান বলেন, শারা হয়তো অর্থনৈতিক সুবিধা পেতে বাস্তববাদী ছাড় দিতে পারেন। তবে ক্ষমতার বৈধতা রক্ষার জন্য তাকে জাতীয়তাবাদী মনোভাবের সঙ্গেও ভারসাম্য রাখতে হবে।",
    "date": "2025-09-16T21:14:48+06:00",
    "language": "bn",
    "source": "bangla_tribune",
    "category": "foreign",
    "tokens": 365,
    "named_entities": [],
    "tags": [],
    "crawled_at": "2026-02-02T19:49:13.728513"
  },
  {
    "url": "https://www.banglatribune.com/business/news/932314/%E0%A6%9C%E0%A6%BE%E0%A6%A8%E0%A7%81%E0%A7%9F%E0%A6%BE%E0%A6%B0%E0%A6%BF%E0%A6%A4%E0%A7%87-%E0%A6%B0%E0%A6%AB%E0%A6%A4%E0%A6%BE%E0%A6%A8%E0%A6%BF%E0%A6%A4%E0%A7%87-%E0%A6%B0%E0%A7%87%E0%A6%95%E0%A6%B0%E0%A7%8D%E0%A6%A1-%E0%A7%A7%E0%A7%A7.%E0%A7%A8%E0%A7%A8-%E0%A6%B6%E0%A6%A4%E0%A6%BE%E0%A6%82%E0%A6%B6-%E0%A6%AA%E0%A7%8D%E0%A6%B0%E0%A6%AC%E0%A7%83%E0%A6%A6%E0%A7%8D%E0%A6%A7%E0%A6%BF",
    "title": "জানুয়ারিতে রফতানিতে রেকর্ড ১১.২২ শতাংশ প্রবৃদ্ধি",
    "body": "বিশ্ব অর্থনীতির চলমান মন্দা ও নানা অনিশ্চয়তার মধ্যেও ইতিবাচক ধারায় ফিরেছে বাংলাদেশের রফতানি খাত। ২০২৬ সালের জানুয়ারি মাসে দেশের রফতানি আয়ে আগের মাসের তুলনায় ১১ দশমিক ২২ শতাংশ প্রবৃদ্ধি রেকর্ড হয়েছে, যা সাম্প্রতিক সময়ে সর্বোচ্চ মাসিক অগ্রগতি।\n\nসর্বশেষ প্রাপ্ত তথ্যানুসারে, জানুয়ারি মাসে দেশের মোট রফতানি আয় দাঁড়িয়েছে ৪ হাজার ৪১৩ দশমিক ৬৫ মিলিয়ন মার্কিন ডলার। এর আগের মাস ডিসেম্বর ২০২৫-এ রফতানি আয় ছিল ৩ হাজার ৯৬৮ দশমিক ২৮ মিলিয়ন ডলার।\n\nচলতি ২০২৫-২৬ অর্থবছরের জুলাই-জানুয়ারি সাত মাসে মোট রফতানি হয়েছে ২৮ হাজার ৪১০ দশমিক ৫২ মিলিয়ন ডলার। যদিও এই অঙ্কটি গত অর্থবছরের একই সময়ের ২৮ হাজার ৯৬৯ দশমিক ৫২ মিলিয়ন ডলারের তুলনায় কিছুটা কম, তবে জানুয়ারির শক্তিশালী প্রবৃদ্ধি রফতানি খাতে স্থিতিশীলতা ফেরার ইঙ্গিত দিচ্ছে বলে মনে করছেন সংশ্লিষ্টরা।\n\nরফতানি আয়ের প্রধান চালিকাশক্তি হিসেবে তৈরি পোশাক (আরএমজি) খাত তার প্রভাবশালী অবস্থান ধরে রেখেছে। জুলাই-জানুয়ারি সময়ে এ খাত থেকে আয় হয়েছে ২২ হাজার ৯৮০ দশমিক ২০ মিলিয়ন ডলার, যা গত বছরের একই সময়ের তুলনায় ১১ দশমিক ৭৭ শতাংশ বেশি। বিশ্ববাজারে বাংলাদেশি পোশাকের চাহিদা ও প্রতিযোগিতামূলক সক্ষমতার প্রতিফলন হিসেবেই এ প্রবৃদ্ধিকে দেখছেন খাতসংশ্লিষ্টরা।\n\nতৈরি পোশাকের পাশাপাশি চামড়া ও চামড়াজাত পণ্য, পাট ও পাটজাত পণ্য, হোম টেক্সটাইল, প্লাস্টিক পণ্য এবং লাইট ইঞ্জিনিয়ারিং খাতেও মাসিক ও বার্ষিক উভয় ভিত্তিতে ইতিবাচক প্রবৃদ্ধি অর্জিত হয়েছে। তবে কৃষি প্রক্রিয়াজাত পণ্য ও হিমায়িত মাছ খাতে মিশ্র ফলাফল দেখা গেছে।\n\nরফতানি গন্তব্যের বিবেচনায় যুক্তরাষ্ট্র এখনো বাংলাদেশের সবচেয়ে বড় বাজার হিসেবে শীর্ষে রয়েছে। জুলাই-জানুয়ারি সময়ে যুক্তরাষ্ট্রে রফতানি আয় হয়েছে ৫ হাজার ২১৬ দশমিক ৩৪ মিলিয়ন ডলার। এ সময়ে দেশটিতে রফতানি ১ দশমিক ৬৪ শতাংশ এবং জানুয়ারি মাসে এককভাবে ২ দশমিক ২৪ শতাংশ বেড়েছে।\n\nএ ছাড়া জার্মানি ও যুক্তরাজ্য যথাক্রমে দ্বিতীয় ও তৃতীয় বৃহত্তম রপ্তানি বাজার। জার্মানিতে রফতানি আয় হয়েছে ২ হাজার ৮৫২ দশমিক ২০ মিলিয়ন ডলার এবং যুক্তরাজ্যে ২ হাজার ৭৭৯ দশমিক ৫২ মিলিয়ন ডলার।\n\nইউরোপীয় ইউনিয়নের অন্যান্য প্রধান বাজার— বিশেষ করে স্পেন, নেদারল্যান্ডস ও গ্রেট ব্রিটেনেও বিভিন্ন সময়সীমায় প্রবৃদ্ধি রেকর্ড হয়েছে। এতে প্রধান বৈশ্বিক অর্থনীতিগুলোর সঙ্গে বাংলাদেশের বাণিজ্যিক সম্পর্ক আরও শক্তিশালী হওয়ার ইঙ্গিত মিলছে।\n\nবিশ্লেষকদের মতে, ধারাবাহিক নীতিগত সহায়তা ও বাজার বৈচিত্র্যকরণের উদ্যোগ অব্যাহত থাকলে আগামী মাসগুলোতেও রফতানি খাতে এই ইতিবাচক ধারা বজায় থাকতে পারে।",
    "date": "2026-02-02T21:20:03+06:00",
    "language": "bn",
    "source": "bangla_tribune",
    "category": "business",
    "tokens": 334,
    "named_entities": [],
    "tags": [],
    "crawled_at": "2026-02-02T19:49:23.046777"
  },
  {
    "url": "https://www.banglatribune.com/business/power-and-fuel/932278/%E0%A6%9C%E0%A7%8D%E0%A6%AC%E0%A6%BE%E0%A6%B2%E0%A6%BE%E0%A6%A8%E0%A6%BF-%E0%A6%B0%E0%A7%82%E0%A6%AA%E0%A6%BE%E0%A6%A8%E0%A7%8D%E0%A6%A4%E0%A6%B0-%E0%A6%A8%E0%A7%80%E0%A6%A4%E0%A6%BF%E0%A6%AE%E0%A6%BE%E0%A6%B2%E0%A6%BE-%E0%A6%93-%E0%A7%A8%E0%A7%A6%E0%A7%AB%E0%A7%A6-%E0%A6%B8%E0%A6%BE%E0%A6%B2%E0%A7%87%E0%A6%B0-%E0%A6%AE%E0%A6%A7%E0%A7%8D%E0%A6%AF%E0%A7%87-%E2%80%98%E0%A6%A8%E0%A7%87%E0%A6%9F",
    "title": "জ্বালানি রূপান্তর নীতিমালা ও ২০৫০ সালের মধ্যে ‘নেট জিরো’র দাবিতে নাগরিক ইশতেহার",
    "body": "দেশের জ্বালানি খাতের আমদানিনির্ভরতা কাটিয়ে জ্বালানি সার্বভৌমত্ব ও জলবায়ু ন্যায্যতা নিশ্চিত করতে ‘১৪ দফা নাগরিক ইশতেহার’ উপস্থাপন করেছে একশনএইড বাংলাদেশ ও জাস্ট এনার্জি ট্রানজিশন নেটওয়ার্ক বাংলাদেশ (জেটনেট-বিডি)। সোমবার (২ ফেব্রুয়ারি) জাতীয় প্রেসক্লাবে সংবাদ সম্মেলনে আসন্ন জাতীয় নির্বাচনে অংশগ্রহণকারী রাজনৈতিক দলগুলোর প্রতি এই আহ্বান জানানো হয়।\n\nইশতেহারে আসন্ন জাতীয় নির্বাচনে অংশগ্রহণকারী রাজনৈতিক দলগুলোর প্রতি ২০৫০ সালের মধ্যে ‘নেট জিরো’ লক্ষ্যমাত্রা অর্জন এবং একটি সমন্বিত ‘জাতীয় জ্বালানি রূপান্তর নীতিমালা’ প্রণয়নের আহ্বান জানানো হয়।\n\nসংবাদ সম্মেলনে উপস্থাপিত ১৪ দফা দাবির মধ্যে উল্লেখযোগ্য হলো—\n\nজাতীয় নীতিমালা:জ্বালানি খাতের সংস্কারের জন্য একটি সমন্বিত ‘জাতীয় জ্বালানি রূপান্তর নীতিমালা’ প্রণয়ন করা।\n\nজীবাশ্ম জ্বালানি পরিহার:ব্যয়বহুল কয়লা ও এলএনজি ভিত্তিক বিদ্যুৎকেন্দ্র পর্যায়ক্রমে বন্ধ করে নবায়নযোগ্য উৎস দ্বারা প্রতিস্থাপন।\n\nখাতভিত্তিক পথনকশা:কেবল বিদ্যুৎ নয়; কৃষি, তৈরি পোশাক ও পরিবহন শিল্পের জন্য ২০৫০ সালের মধ্যে ‘নেট জিরো’ লক্ষ্যমাত্রা নির্ধারণ।\n\nবিইআরসি’র স্বাধীনতা:বাংলাদেশ এনার্জি রেগুলেটরি কমিশনকে (বিইআরসি) একটি শক্তিশালী ও স্বাধীন নিয়ন্ত্রক সংস্থা হিসেবে গড়ে তোলা।\n\nশুল্ক সুবিধা:নবায়নযোগ্য জ্বালানির যন্ত্রাংশ আমদানিতে আগামী ৫ বছরের জন্য শূন্য শুল্ক সুবিধা প্রদান করা।\n\nসংবাদ সম্মেলনে একশনএইড বাংলাদেশ-এর কান্ট্রি ডিরেক্টরফারাহ কবিরের সঞ্চালনায় আইইইএফএ’র লিড অ্যানালিস্ট ও জেটনেট-বিডির উপদেষ্টা সদস্য জনাব শফিকুল আলম বাংলাদেশের জ্বালানি খাতের সামগ্রিক চিত্র নিয়ে একটি পেপার উপস্থাপন করেন। তিনি বলেন, “এলএনজি, কয়লা এবং তেলের মত জীবাশ্ম জ্বালানির ওপর নির্ভরতা জ্বালানি ও বিদ্যুৎ খাতকে যে ঝুঁকিতে ফেলেছে, তা আরও বাড়বে যদি আমরা যথাযথ উদ্যোগ নিতে না পারি।” তিনি সতর্ক করে বলেন, জীবাশ্ম জ্বালানির ওপর অতি-নির্ভরতা দেশের বিদ্যুৎ খাতকে দীর্ঘমেয়াদী ঝুঁকিতে ফেলছে।\n\nফারাহ কবির বলেন, “এই রাজনৈতিক দাবিনামা দেশের দেড় শতাধিক সংগঠন ও বিশেষজ্ঞদের মতামতের ভিত্তিতে তৈরি। ন্যায্য ও টেকসই জ্বালানি রূপান্তরের জন্য শক্তিশালী জাতীয় নীতিমালা প্রণয়নের মাধ্যমে ও স্থানীয় দক্ষতাকে অগ্রাধিকার দিতে হবে। পাশাপাশি তৃণমূল মানুষের অর্থবহ অংশগ্রহণ নিশ্চিত করতে হবে।”\n\nজ্বালানি বিশেষজ্ঞ ও আইইউবির উপাচার্য ড. ম. তামিম বলেন, “বাংলাদেশকে কোনওভাবেই জ্বালানি সংকট বা দারিদ্র্যের দিকে ঠেলে দেওয়া যাবে না। জীবাশ্ম জ্বালানি থেকে সরে আসা প্রয়োজন হলেও, এই রূপান্তর এমন হতে হবে যেন সাশ্রয়ী মূল্যে বিদ্যুৎ সরবরাহ নিশ্চিত থাকে।”\n\nবুয়েটের সাবেক অধ্যাপক ড. ইজাজ হোসেন বলেন, “সৌর ও বায়ু শক্তির ওপর গুরুত্ব দিলে ২০৩৫ সালের মধ্যে বাংলাদেশ উল্লেখযোগ্যভাবে নবায়নযোগ্য জ্বালানির ওপর নির্ভরশীল হতে পারবে এবং ২০৫০ সাল নাগাদ ‘নেট-জিরো’ লক্ষ্যমাত্রা অর্জন সম্ভব হবে।”\n\nজলবায়ু অর্থায়ন বিশেষজ্ঞ চেঞ্জ ইনিশিয়েটিভের নির্বাহী জাকির হোসেন খান বৃহৎ প্রকল্পে স্বচ্ছতা নিশ্চিত করার পাশাপাশি জ্বালানি খাতের দুর্নীতি কঠোরভাবে নিয়ন্ত্রণের দাবি জানান। তিনি বলেন, “একটি পরিবেশবান্ধব ও স্মার্ট জ্বালানি রূপান্তর নীতিমালা ও পথনকশা এখন জরুরি।”\n\nসংবাদ সম্মেলনে আরও বক্তব্য রাখেন বিএসআরই-র সভাপতি মোস্তফা আল মাহমুদ ও নবায়নযোগ্য জ্বালানি বিশেষজ্ঞ প্রফেসর খসরু মোহাম্মদ সেলিম। অনুষ্ঠানে নেকমের প্রধান নির্বাহী মনজুরুল হান্নান খান, পরিবেশ রক্ষা উন্নয়ন সোসাইটির চেয়ারম্যান মোহাম্মদ হোসাইন, যুব সংগঠন সুর্যোদয়ের রায়হান নোমান নূরনবীসহ বিভিন্ন সংগঠনের প্রতিনিধিরা উপস্থিত ছিলেন।",
    "date": "2026-02-02T18:24:53+06:00",
    "language": "bn",
    "source": "bangla_tribune",
    "category": "business",
    "tokens": 416,
    "named_entities": [],
    "tags": [],
    "crawled_at": "2026-02-02T19:49:29.087525"
  },
  {
    "url": "https://www.banglatribune.com/business/money-and-investment/932304/%E0%A6%AC%E0%A6%BE%E0%A6%9C%E0%A6%BE%E0%A6%B0%E0%A7%87-%E0%A6%86%E0%A6%B8%E0%A6%9B%E0%A7%87-%E0%A6%A8%E0%A6%A4%E0%A7%81%E0%A6%A8-%E0%A7%A7%E0%A7%A6-%E0%A6%9F%E0%A6%BE%E0%A6%95%E0%A6%BE%E0%A6%B0-%E0%A6%A8%E0%A7%8B%E0%A6%9F%C2%A0",
    "title": "বাজারে আসছে নতুন ১০ টাকার নোট",
    "body": "বাংলাদেশ ব্যাংক ‘বাংলাদেশের ঐতিহাসিক এবং প্রত্নতাত্ত্বিক স্থাপত্য’ শীর্ষক নতুন ডিজাইন ও সিরিজের ১০ টাকা মূল্যমানের ব্যাংক নোট বাজারে ছাড়ছে। মঙ্গলবার (৩ ফেব্রুয়ারি) থেকে এই নতুন নোটটি প্রথমবারের মতো সাধারণের ব্যবহারের জন্য ইস্যু করা হবে।\n\nবাংলাদেশ ব্যাংক জানিয়েছে, নতুন এই নোটটি প্রাথমিকভাবে মতিঝিল অফিস থেকে সংগ্রহ করা যাবে। পরবর্তী সময়ে ব্যাংকটির অন্যান্য শাখা থেকেও এটি পর্যায়ক্রমে সংগ্রহ করা সম্ভব হবে।\n\nনতুন ১০ টাকার নোটটির আকার ১২৩ মিমি×৬০ মিমি। এতে গোলাপি রঙের আধিক্য রাখা হয়েছে। নোটের সম্মুখভাগে বাম পাশে বায়তুল মোকাররম জাতীয় মসজিদ এবং মাঝখানে জাতীয় ফুল শাপলার ছবি রয়েছে। তবে সবচেয়ে বড় পরিবর্তন এসেছে নোটের পেছনের অংশে, যেখানে স্থান পেয়েছে আলোচিত ‘গ্রাফিতি-২০২৪’-এর ছবি। এছাড়া জলছাপে রয়্যাল বেঙ্গল টাইগারের মুখ, সংখ্যা ‘১০’ এবং বাংলাদেশ ব্যাংকের মনোগ্রাম যুক্ত করা হয়েছে।\n\nজালিয়াতি রোধে নতুন নোটে আধুনিক নিরাপত্তা বৈশিষ্ট্য যোগ করা হয়েছে। এগুলো হলো—\n\nনিরাপত্তা সুতা:২ মিমি চওড়া সুতায় আলোর বিপরীতে ‘১০ দশ টাকা’ লেখা দেখা যাবে এবং সুতার রঙ লাল থেকে সবুজে পরিবর্তিত হবে।\n\nসি-থ্রু ইমেজ:গভর্নরের স্বাক্ষরের পাশে থাকা বিশেষ নকশাটি আলোর বিপরীতে ধরলে ‘১০’ লেখা ফুটে উঠবে।\n\nমাইক্রোপ্রিন্ট:নোটের বিভিন্ন অংশে অত্যন্ত ক্ষুদ্রাক্ষরে ‘BANGLADESH BANK’ লেখা রয়েছে।\n\nসংগ্রাহকদের জন্য সুযোগ\n\nবাংলাদেশ ব্যাংক স্পষ্ট করেছে যে নতুন সিরিজের নোটের পাশাপাশি বাজারে প্রচলিত আগের সকল ১০ টাকার নোট ও ধাতব মুদ্রা বৈধ হিসেবে চালু থাকবে। এছাড়া মুদ্রা সংগ্রাহকদের জন্য বিশেষ ‘স্পেসিমেন নোট’ মুদ্রণ করা হয়েছে, যা মিরপুরে অবস্থিত টাকা জাদুঘর থেকে সংগ্রহ করা যাবে (এটি বিনিময়যোগ্য নয়)।\n\nবাংলাদেশ ব্যাংক আশা করছে, এই আধুনিক নকশা ও উন্নত নিরাপত্তা বৈশিষ্ট্য সাধারণ মানুষের দৈনন্দিন লেনদেনকে আরও সহজ ও নিরাপদ করবে।",
    "date": "2026-02-02T20:27:04+06:00",
    "language": "bn",
    "source": "bangla_tribune",
    "category": "business",
    "tokens": 241,
    "named_entities": [],
    "tags": [],
    "crawled_at": "2026-02-02T19:49:32.154799"
  },
  {
    "url": "https://www.banglatribune.com/business/news/931457/%E0%A6%B8%E0%A7%8D%E0%A6%AC%E0%A6%B0%E0%A7%8D%E0%A6%A3%E0%A7%87%E0%A6%B0-%E0%A6%A6%E0%A6%BE%E0%A6%AE%E0%A7%87-%E0%A6%AE%E0%A7%87%E0%A6%97%E0%A6%BE-%E0%A6%89%E0%A6%B2%E0%A7%8D%E0%A6%B2%E0%A6%AE%E0%A7%8D%E0%A6%AB%E0%A6%A8-%E0%A6%85%E0%A6%B0%E0%A7%8D%E0%A6%A5%E0%A6%A8%E0%A7%80%E0%A6%A4%E0%A6%BF%E0%A6%A4%E0%A7%87-%E0%A6%95%E0%A7%80-%E0%A6%B8%E0%A6%82%E0%A6%95%E0%A7%87%E0%A6%A4",
    "title": "স্বর্ণের দামে মেগা উল্লম্ফন: অর্থনীতিতে কী সংকেত দিচ্ছে",
    "body": "দেশের বাজারে স্বর্ণের দাম এখন গগনচুম্বী। ভালো মানের (২২ ক্যারেট) স্বর্ণের ভরি আড়াই লাখ টাকা ছাড়িয়ে এক অনন্য উচ্চতায় পৌঁছেছে। এই নজিরবিহীন মূল্যবৃদ্ধি কেবল বিয়ের মৌসুমে সাধারণ মানুষের ওপর বাড়তি আর্থিক চাপ সৃষ্টি করছে না, বরং এর আড়ালে দেশের সামষ্টিক অর্থনীতির এক অস্বস্তিকর চিত্রও ফুটে উঠছে। অর্থনীতিবিদদের মতে, সোনার দামের এই লাগামহীন ঊর্ধ্বগতি কোনো বিচ্ছিন্ন ঘটনা নয়; এটি দেশের মুদ্রার ওপর আস্থার সংকট এবং ভবিষ্যৎ অর্থনৈতিক অনিশ্চয়তার এক জোরালো ‘আগাম সতর্ক সংকেত’।\n\nবিশ্লেষকরা মনে করছেন, স্বর্ণের বাজারের এই অস্থিরতা দেশের অর্থনীতির গভীরে থাকা উদ্বেগ এবং প্রত্যাশারই সম্মিলিত প্রতিফলন। টাকার মান কমে যাওয়া, উচ্চ মূল্যস্ফীতি, বিনিয়োগের প্রতিকূল পরিবেশ এবং বৈশ্বিক অস্থিরতা— সব মিলিয়ে স্বর্ণ এখন সাধারণ মানুষের কাছে এক ‘নিরাপদ আশ্রয়’ হয়ে উঠেছে।\n\nতাদের মতে, এই সংকেতকে উপেক্ষা করার কোনও সুযোগ নেই। কারণ, সোনার দাম অনেক সময় এমন গভীর অর্থনৈতিক বাস্তবতার ইঙ্গিত দেয়, যা কেবল প্রবৃদ্ধি বা পরিসংখ্যানের গতানুগতিক খাতায় পুরোপুরি ধরা পড়ে না।\n\nরেকর্ডের পাতায় স্বর্ণের দাম\n\nপরিসংখ্যান অনুযায়ী, গত ২৫ বছরে দেশের বাজারে স্বর্ণের দাম ৩ হাজার ৬২৭ শতাংশ বৃদ্ধি পেয়েছে। ২০০০ সালে প্রতি ভরি ২২ ক্যারেট স্বর্ণের দাম ছিল মাত্র ৬ হাজার ৯০০ টাকা। আজকের বাজারে সেই স্বর্ণের দাম দাঁড়িয়েছে ২ লাখ ৫৭ হাজার ১৯১ টাকা। সবচেয়ে বড় লাফ দেখা গেছে গত এক বছরে; ২০২৫ সালের শুরুতে যা ১ লাখ ৩৮ হাজার টাকা ছিল, তা এক বছরের ব্যবধানে প্রায় ১ লাখ ১৯ হাজার টাকা বেড়েছে।\n\nঅর্থনীতিবিদদের মতে, স্বর্ণের দাম বাড়ার পেছনে প্রধানত তিনটি কারণ কাজ করছে—\n\nটাকার ওপর আস্থার চাপ:মানুষ যখন মনে করে নগদ টাকা বা ব্যাংকে রাখা জমার মান ভবিষ্যতে কমে যাবে, তখন তারা নিরাপদ সম্পদ হিসেবে স্বর্ণে বিনিয়োগ করে। একে বিশ্লেষকরা ‘নীরব ভোট’ হিসেবে দেখছেন।\n\nমূল্যস্ফীতির প্রতিরক্ষা:নিত্যপণ্যের আকাশছোঁয়া দামের বিপরীতে সোনা হয়ে উঠছে ভবিষ্যৎ মূল্যস্ফীতির বিপক্ষে এক ধরনের ‘ইকোনমিক শিল্ড’ বা প্রতিরক্ষা ব্যবস্থা।\n\nবিকল্প বিনিয়োগের অভাব:শেয়ারবাজারে অস্থিরতা ও আবাসন খাতে মন্দার কারণে সঞ্চয়ের নিরাপদ আশ্রয় হিসেবে মানুষ স্বর্ণকে বেছে নিচ্ছে।\n\nবিশ্বব্যাংকের ঢাকা অফিসের সাবেক প্রধান অর্থনীতিবিদ ড. জাহিদ হোসেন বাংলা ট্রিবিউনকে বলেন, “মূল্যস্ফীতি বাড়লে মানুষের ক্রয়ক্ষমতা কমে যাওয়ার আশঙ্কা তৈরি হয়। এই অনিশ্চয়তার সময়ে মানুষ স্বর্ণকে তুলনামূলকভাবে নিরাপদ মনে করে এবং স্বর্ণ কেনার দিকে ঝুঁকে পড়ে। এ ছাড়া সুদের হার কমে গেলে আন্তর্জাতিক বাজারেও স্বর্ণের চাহিদা বাড়ে।”\n\nতিনি আরও বলেন, “বাংলাদেশে স্বর্ণ ব্যবসার কাঠামো ও মূল্য নির্ধারণ প্রক্রিয়া পুরোপুরি স্বচ্ছভাবে বোঝা কঠিন। তবে বিনিয়োগের অনুকূল পরিবেশ না থাকলেও মানুষ স্বর্ণ কিনে রাখে।” তার ভাষায়, “কারও কাছে অতিরিক্ত অর্থ থাকলে সাধারণত সে দুটি খাতে বিনিয়োগ করে— জমি ও স্বর্ণ। কারণ দীর্ঘমেয়াদে জমির দাম যেমন খুব একটা কমে না, তেমনি স্বর্ণের দামও সাধারণত নিম্নমুখী হয় না।”\n\nঅন্যদিকে, কনজ্যুমারস অ্যাসোসিয়েশন অব বাংলাদেশের (ক্যাব) সিনিয়র সহ-সভাপতি এস এম নাজের হোসাইন বাংলা ট্রিবিউনকে বলেন, “স্বর্ণের দাম বাড়া দেশের অর্থনীতির জন্য অশুভ ইঙ্গিত বহন করছে। বিয়ে ও অন্যান্য সামাজিক অনুষ্ঠানগুলোতে স্বর্ণ অপরিহার্য। দাম বৃদ্ধির কারণে অনেক দরিদ্র পরিবার বিয়ে-শাদিতে অর্থনৈতিক চাপে পড়েছে।”\n\nতিনি জানান, যেহেতু স্বর্ণ আমদানি বৈধ নয়, তাই কিছু অসাধু সিন্ডিকেটও দাম বাড়াতে ভূমিকা রাখছে। সরকার স্বর্ণ আমদানির বিষয়টি সহজ ও স্বচ্ছ করলে রাজস্ব যেমন বাড়তো, তেমনি সিন্ডিকেটের দৌরাত্ম্য কমতো।\n\nসংকটে স্বর্ণ ব্যবসায়ীরা\n\nআন্তর্জাতিক বাজারের দোহাই দিয়ে দাম বাড়ানো হলেও দেশীয় ব্যবসায়ীরা আছেন চরম বিপাকে। জুয়েলার্স সমিতির কোষাধ্যক্ষ অমিত ঘোষ বাংলা ট্রিবিউনকে জানান, গত এক বছরে স্বর্ণের বেচাবিক্রি অন্তত ৩০ শতাংশ কমে গেছে। উচ্চ মূল্যের কারণে সাধারণ ক্রেতারা এখন নতুন গহনা কেনা প্রায় বন্ধ করে দিয়েছেন। মানুষ এখন পুরনো স্বর্ণ দিয়ে কোনওমতে কাজ চালাচ্ছে। এর ফলে স্বর্ণ শিল্পের কারিগর ও ব্যবসায়ীরা দীর্ঘমেয়াদী মন্দার কবলে পড়ছেন।\n\nঅমিত ঘোষের মতে, বিদেশের অনেক দেশে স্বর্ণকে বিনিয়োগের মাধ্যম হিসেবে দেখা হলেও বাংলাদেশে বিষয়টি তেমনভাবে কার্যকর নয়। বরং স্বর্ণের দাম যত বাড়ছে, দেশীয় স্বর্ণ ব্যবসায়ীরা ততই সংকটে পড়ছেন। কারণ, উচ্চ দামের কারণে ক্রেতা কমে যাওয়ায় তাদের বেচাবিক্রি উল্লেখযোগ্যভাবে হ্রাস পাচ্ছে।\n\nস্বর্ণের দামের বিবর্তন\n\nবাংলাদেশের স্বর্ণবাজারে গত দুই দশকে যে নাটকীয় পরিবর্তন ঘটেছে, তা এক কথায় অভূতপূর্ব। একসময় যে স্বর্ণ ছিল মধ্যবিত্তের নাগালে, আজ তা পরিণত হয়েছে বিলাসী ও বিনিয়োগযোগ্য সম্পদে। পরিসংখ্যান বলছে, ২০০০ সাল থেকে ২০২৬ সালের ২৬ জানুয়ারি পর্যন্ত স্বর্ণের দামে যে উল্লম্ফন ঘটেছে, তা দেশের ইতিহাসে নজিরবিহীন।\n\n২০০০:প্রতি ভরি ২২ ক্যারেট স্বর্ণের দাম ছিল মাত্র ছয় হাজার নয়শ টাকা।\n\n২০১০:এক দশকের ব্যবধানে দাম বেড়ে দাঁড়ায় বিয়াল্লিশ হাজার একশত পঁয়ষট্টি টাকা।\n\n২০২০:২০২০ সালে করোনা মহামারির সময় বিশ্বজুড়ে অর্থনৈতিক অনিশ্চয়তা বাড়লে স্বর্ণ নিরাপদ বিনিয়োগ হিসেবে নতুন করে গুরুত্ব পায়। এর প্রভাবে দেশীয় বাজারেও স্বর্ণের দাম আরও বৃদ্ধি পেয়ে হয় সত্তর হাজার টাকা।\n\n২০২৩:দেশের ইতিহাসে প্রথমবারের মতো স্বর্ণের দাম এক লাখের ঘর অতিক্রম করে এবং প্রতি ভরির মূল্য হয় এক লক্ষ টাকা।\n\n২০২৫ সালের জানুয়ারিতে:দামের ঊর্ধ্বগতি অব্যাহত থাকায় প্রতি ভরির দাম দাঁড়ায় এক লক্ষ আটত্রিশ হাজার দুইশত আটাশি টাকা।\n\n২০২৬ সালের ২৬ জানুয়ারি:বর্তমানে স্বর্ণের দাম সব রেকর্ড ভেঙে পৌঁছেছে দুই লক্ষ ৫৭ হাজার একশত একানব্বই টাকায়।\n\nবিশ্লেষকদের মতে, স্বর্ণের বাজার এখন যে সংকেত দিচ্ছে তা উপেক্ষা করার সুযোগ নেই। এটি মূলত মুদ্রাবাজার ও বৈশ্বিক ভূ-রাজনৈতিক অস্থিরতা এবং স্থানীয় বাজার ব্যবস্থাপনার প্রতিফলন, যা আগামীর কঠিন সময়ের ইঙ্গিত দিচ্ছে।",
    "date": "2026-01-26T20:00:00+06:00",
    "language": "bn",
    "source": "bangla_tribune",
    "category": "business",
    "tokens": 761,
    "named_entities": [],
    "tags": [],
    "crawled_at": "2026-02-02T19:49:35.262675"
  },
  {
    "url": "https://www.banglatribune.com/business/news/931294/%E0%A6%95%E0%A6%B0-%E0%A6%A8%E0%A7%9F-%E0%A6%AA%E0%A6%A3%E0%A7%8D%E0%A6%AF%E0%A7%87%E0%A6%B0-%E0%A6%A6%E0%A6%BE%E0%A6%AE-%E0%A6%AC%E0%A6%BE%E0%A7%9C%E0%A6%BE%E0%A6%B0-%E0%A6%AE%E0%A7%82%E0%A6%B2-%E0%A6%95%E0%A6%BE%E0%A6%B0%E0%A6%A3-%E0%A6%A1%E0%A6%B2%E0%A6%BE%E0%A6%B0%E0%A7%87%E0%A6%B0",
    "title": "কর নয়, পণ্যের দাম বাড়ার মূল কারণ ডলারের মূল্যবৃদ্ধি: এনবিআর চেয়ারম্যান",
    "body": "বাজারে ফলসহ আমদানিনির্ভর বিভিন্ন পণ্যের মূল্যবৃদ্ধির পেছনে কর বা শুল্ক নয়, বরং ডলারের অস্বাভাবিক মূল্যবৃদ্ধিই প্রধান কারণ বলে জানিয়েছেন জাতীয় রাজস্ব বোর্ডের (এনবিআর) চেয়ারম্যান মো. আবদুর রহমান খান। রবিবার (২৫ জানুয়ারি) আন্তর্জাতিক কাস্টমস দিবস–২০২৬ উপলক্ষে রাজধানীর আগারগাঁওয়ে এনবিআর ভবনে আয়োজিত মিট দ্য প্রেসে তিনি এ কথা বলেন।\n\nপণ্যমূল্য বৃদ্ধির ব্যাখ্যায় এনবিআর চেয়ারম্যান বলেন, “গত দুই বছরে ডলারের দাম প্রায় ৪০ শতাংশ বেড়েছে। আগে যে ডলার ৮০-৮৫ টাকায় পাওয়া যেতো, তা এখন ১২৬-১২৭ টাকা। ফলে বিদেশ থেকে পণ্য আমদানিতে খরচ স্বাভাবিকভাবেই বেড়েছে।” তিনি আরও জানান, রাজস্ব বাড়ানোর জন্য গত দেড় বছরে কোনও পণ্যে শুল্ক বাড়ানো হয়নি। বরং জনস্বার্থ বিবেচনায় চাল, পেঁয়াজ, আলু ও সয়াবিন তেলসহ নিত্যপণ্যের শুল্ক কমানো হয়েছে।\n\nফল আমদানিতে উচ্চ কর নিয়ে ছড়ানো তথ্যকে ‘ভুল’ হিসেবে অভিহিত করে তিনি বলেন, ফলের ওপর ডিউটি না বাড়িয়ে উল্টো ইনকাম ট্যাক্স ১০ শতাংশ থেকে কমিয়ে ৫ শতাংশ করা হয়েছে। খেজুর আমদানিতেও শুল্ক উল্লেখযোগ্য হারে হ্রাস করা হয়েছে।\n\nরাজস্ব আদায়ের অগ্রগতি প্রসঙ্গে এনবিআর চেয়ারম্যান জানান, অনলাইন রিটার্ন বাধ্যতামূলক করায় ইতিবাচক সাড়া পাওয়া গেছে। এখন পর্যন্ত প্রায় ৪৭ লাখ করদাতা অনলাইনে রেজিস্ট্রেশন করেছেন এবং সাড়ে ৩৪ লাখ রিটার্ন জমা পড়েছে। অনলাইনে সরাসরি রাজস্ব আদায় হয়েছে ৪৩০ কোটি টাকা, যা গত বছর ছিল মাত্র ১৭০ কোটি টাকা। প্রয়োজনে রিটার্ন দাখিলের সময় বাড়ানোর ইঙ্গিতও দেন তিনি।\n\nএনবিআর চেয়ারম্যান জানান, এলডিসি উত্তরণের চ্যালেঞ্জ মোকাবিলায় শুল্ক কাঠামো যৌক্তিক করার কাজ চলছে। এ সংক্রান্ত একটি প্রতিবেদন প্রধান উপদেষ্টার কাছে জমা দেওয়া হয়েছে যেখানে শুল্ক কমানোর সুপারিশ রয়েছে। এছাড়া এনবিআরের নীতিনির্ধারণ ও ব্যবস্থাপনা কার্যক্রম আলাদা করার সংস্কার কাজ নির্বাচনের আগেই দৃশ্যমান হবে বলে তিনি আশাবাদ ব্যক্ত করেন।\n\nমিথ্যা ঘোষণার মাধ্যমে অর্থ পাচার ঠেকানোকে শুল্ক বিভাগের অন্যতম প্রধান কাজ হিসেবে উল্লেখ করেন চেয়ারম্যান। তিনি জানান, পণ্য খালাস দ্রুত করতে নতুন সফটওয়্যার তৈরির কাজ চলছে। বর্তমানে ৯০ শতাংশ পণ্য এক দিনের মধ্যেই খালাস হচ্ছে, তবে সন্দেহজনক বা গোয়েন্দা তথ্য থাকলে পরীক্ষা-নিরীক্ষার জন্য সময় নেওয়া হয়।\n\nবিদেশি সিগারেট আমদানি ঠেকাতে বিমানবন্দরে নিয়মিত অভিযান চালানো হচ্ছে উল্লেখ করে তিনি বলেন, আন্ডার ও ওভার ইনভয়েসিংয়ের বিরুদ্ধে কঠোর ব্যবস্থা নেওয়া হবে।\n\nউল্লেখ্য, ওয়ার্ল্ড কাস্টমস অর্গানাইজেশন (ডব্লিউসিও) ঘোষিত আন্তর্জাতিক কাস্টমস দিবস উপলক্ষে সোমবার এনবিআরে একটি সেমিনার আয়োজন করা হবে। পাশাপাশি দেশের বিভিন্ন কাস্টম হাউস ও কাস্টম স্টেশনেও আলোচনা সভার আয়োজন করা হয়েছে।",
    "date": "2026-01-25T17:06:38+06:00",
    "language": "bn",
    "source": "bangla_tribune",
    "category": "business",
    "tokens": 345,
    "named_entities": [],
    "tags": [],
    "crawled_at": "2026-02-02T19:49:38.341605"
  },
  {
    "url": "https://www.banglatribune.com/business/money-and-investment/930949/%E0%A7%A7-%E0%A6%AB%E0%A7%87%E0%A6%AC%E0%A7%8D%E0%A6%B0%E0%A7%81%E0%A7%9F%E0%A6%BE%E0%A6%B0%E0%A6%BF-%E0%A6%A5%E0%A7%87%E0%A6%95%E0%A7%87-%E0%A6%B8%E0%A6%AC-%E0%A6%9F%E0%A7%87%E0%A6%95%E0%A7%8D%E0%A6%B8%E0%A6%9F%E0%A6%BE%E0%A6%87%E0%A6%B2-%E0%A6%AE%E0%A6%BF%E0%A6%B2-%E0%A6%AC%E0%A6%A8%E0%A7%8D%E0%A6%A7%E0%A7%87%E0%A6%B0-%E0%A6%98%E0%A7%8B%E0%A6%B7%E0%A6%A3%E0%A6%BE",
    "title": "১ ফেব্রুয়ারি থেকে সব টেক্সটাইল মিল বন্ধের ঘোষণা বিটিএমএ’র",
    "body": "দেশের সুতা উৎপাদনকারী মিলগুলো রক্ষায় সরকারের পক্ষ থেকে কার্যকর কোনও উদ্যোগ না থাকায় আগামী ১ ফেব্রুয়ারি থেকে অনির্দিষ্টকালের জন্য সব টেক্সটাইল মিল বন্ধ রাখার ঘোষণা দিয়েছে বাংলাদেশ টেক্সটাইল মিলস অ্যাসোসিয়েশন (বিটিএমএ)।\n\nবৃহস্পতিবার (২২ জানুয়ারি) রাজধানীর কাওরান বাজারে বিটিএমএ কার্যালয়ে আয়োজিত এক সংবাদ সম্মেলনে সংগঠনের সভাপতি শওকত আজিজ রাসেল এ ঘোষণা দেন। সংবাদ সম্মেলনে সংগঠনের জ্যেষ্ঠ নেতারাও উপস্থিত ছিলেন।\n\nএ সময় শওকত আজিজ রাসেল বলেন, আগামী ১ ফেব্রুয়ারি থেকেই ফ্যাক্টরি বন্ধ থাকবে। আমরা বাধ্য হয়েই এই সিদ্ধান্ত নিয়েছি। বর্তমান পরিস্থিতিতে ব্যাংকের ঋণ পরিশোধ করার মতো সক্ষমতা আমাদের নেই।\n\nমালিকদের আর্থিক সংকটের চিত্র তুলে ধরে তিনি বলেন, আমাদের পুঁজি অর্ধেকেরও বেশি কমে গেছে। ব্যাংকের টাকা শোধ করার কোনও উপায় নেই। সব সম্পত্তি বিক্রি করলেও দায় পরিশোধ করা সম্ভব হবে না।\n\nসমস্যা সমাধানে বিভিন্ন সরকারি দফতরে ঘুরেও কোনও কার্যকর সমাধান পাওয়া যায়নি বলে অভিযোগ করেন বিটিএমএ সভাপতি। আমলাতান্ত্রিক জটিলতার দিকে ইঙ্গিত করে তিনি বলেন, সব মন্ত্রণালয় ও সংশ্লিষ্ট বিভাগে গিয়েছি। কিন্তু সবাই পিলো পাসিংয়ের মতো দায়িত্ব একে অন্যের ঘাড়ে চাপিয়ে দিচ্ছে। বাস্তব কোনও সিদ্ধান্ত আসছে না।\n\nবিটিএমএ’র পক্ষ থেকে দ্রুত নীতিগত সহায়তা ও শিল্পবান্ধব সিদ্ধান্ত না এলে পুরো খাত আরও গভীর সংকটে পড়বে বলেও সংবাদ সম্মেলনে আশঙ্কা প্রকাশ করা হয়।",
    "date": "2026-01-22T15:11:38+06:00",
    "language": "bn",
    "source": "bangla_tribune",
    "category": "business",
    "tokens": 187,
    "named_entities": [],
    "tags": [],
    "crawled_at": "2026-02-02T19:49:41.405647"
  },
  {
    "url": "https://www.banglatribune.com/business/news/930476/%E0%A6%86%E0%A6%AE%E0%A6%A6%E0%A6%BE%E0%A6%A8%E0%A6%BF-%E0%A6%AA%E0%A6%B0%E0%A7%8D%E0%A6%AF%E0%A6%BE%E0%A7%9F%E0%A7%87%E0%A6%B0-%E0%A6%86%E0%A7%9F%E0%A6%95%E0%A6%B0-%E0%A6%8F%E0%A6%96%E0%A6%A8-%E0%A6%B8%E0%A7%8D%E0%A6%AC%E0%A7%9F%E0%A6%82%E0%A6%95%E0%A7%8D%E0%A6%B0%E0%A6%BF%E0%A7%9F%E0%A6%AD%E0%A6%BE%E0%A6%AC%E0%A7%87-%E0%A6%B8%E0%A6%AE%E0%A6%A8%E0%A7%8D%E0%A6%AC%E0%A7%9F-%E0%A6%B9%E0%A6%AC%E0%A7%87",
    "title": "আমদানি পর্যায়ের আয়কর এখন স্বয়ংক্রিয়ভাবে সমন্বয় হবে ই-রিটার্নে",
    "body": "আমদানি পর্যায়ে পরিশোধিত অগ্রিম আয়কর এখন থেকে করদাতার ই-রিটার্নে স্বয়ংক্রিয়ভাবে জমা (ক্রেডিট) হবে। এ লক্ষ্যে জাতীয় রাজস্ব বোর্ড (এনবিআর) তাদের ই-রিটার্ন সিস্টেমের সঙ্গে কাস্টমস ম্যানেজমেন্ট সফটওয়্যার ‘অ্যাসাইকুডা ওয়ার্ল্ড’-এর সফল সংযোগ সম্পন্ন করেছে। রবিবার (১৮ জানুয়ারি) থেকে এই নতুন ব্যবস্থা কার্যকর করা হয়েছে।\n\nএই সমন্বয়ের ফলে আমদানিকারক ব্যবসায়ীদের দীর্ঘদিনের ভোগান্তির অবসান হলো। আগে আমদানি পর্যায়ে অগ্রিম আয়কর পরিশোধের পর তা রিটার্নে সমন্বয় করতে করদাতাদের নানা নথিপত্র ও তথ্য ম্যানুয়ালি প্রদান করতে হতো। এখন থেকে করদাতা ই-রিটার্নে ব্যবসা সংক্রান্ত তথ্য এন্ট্রি দেওয়ার সময় প্রতিটি ‘বিল অব এন্ট্রি’র বিপরীতে পরিশোধিত করের তথ্য স্বয়ংক্রিয়ভাবে দেখতে পাবেন। এই অর্থ মোট প্রদেয় কর থেকে স্বয়ংক্রিয়ভাবে বিয়োগ হয়ে চূড়ান্ত প্রদেয় কর নির্ধারিত হবে।\n\nএনবিআর জানিয়েছে, গত ৪ আগস্ট ২০২৫-এ অর্থ উপদেষ্টা ড. সালেহউদ্দিন আহমেদwww.etaxnbr.gov.bdওয়েবসাইটে ই-রিটার্ন দাখিল কার্যক্রম উদ্বোধন করার পর থেকে করদাতাদের মধ্যে অভূতপূর্ব সাড়া মিলেছে। এ পর্যন্ত প্রায় ৪৬ লাখ করদাতা ই-রিটার্ন সিস্টেমে নিবন্ধন করেছেন এবং প্রায় ৩৩ লাখ করদাতা সফলভাবে অনলাইনে রিটার্ন দাখিল করেছেন।\n\nবিশেষজ্ঞদের মতে, স্বচ্ছতা ও সহজ পদ্ধতির কারণে যাদের জন্য ই-রিটার্ন বাধ্যতামূলক নয়, তারাও এখন স্বেচ্ছায় অনলাইনে রিটার্ন দিচ্ছেন। চলতি কর বছরে প্রবাসী বাংলাদেশিদের জন্যও এই সুবিধা উন্মুক্ত করা হয়েছে। এ পর্যন্ত প্রায় চার হাজার প্রবাসী বাংলাদেশি ২০২৫-২৬ কর বছরের আয়কর রিটার্ন অনলাইনেই জমা দিয়েছেন।\n\nঅনলাইনে রিটার্ন দাখিলের ক্ষেত্রে কোনো বাড়তি নথিপত্র আপলোড করার প্রয়োজন নেই। ব্যক্তি করদাতারা যাতে ঘরে বসেই সব প্রক্রিয়া সম্পন্ন করতে পারেন, সেজন্য এনবিআর প্রযুক্তিগত আধুনিকায়ন অব্যাহত রেখেছে। উল্লেখ্য, জরিমানা ছাড়া ২০২৫-২৬ কর বছরের আয়কর রিটার্ন দাখিলের শেষ সময় আগামী ৩১ জানুয়ারি, ২০২৬ পর্যন্ত। এনবিআর সব ব্যক্তি করদাতাকে নির্ধারিত সময়ের মধ্যে ই-রিটার্ন সিস্টেম ব্যবহার করে রিটার্ন দাখিলের অনুরোধ জানিয়েছে।",
    "date": "2026-01-18T22:10:09+06:00",
    "language": "bn",
    "source": "bangla_tribune",
    "category": "business",
    "tokens": 251,
    "named_entities": [],
    "tags": [],
    "crawled_at": "2026-02-02T19:49:44.490073"
  },
  {
    "url": "https://www.banglatribune.com/foreign/china/931787/%E0%A6%9A%E0%A7%80%E0%A6%A8-%E0%A6%93-%E0%A6%AF%E0%A7%81%E0%A6%95%E0%A7%8D%E0%A6%A4%E0%A6%B0%E0%A6%BE%E0%A6%9C%E0%A7%8D%E0%A6%AF-%E0%A6%B8%E0%A6%AE%E0%A7%8D%E0%A6%AA%E0%A6%B0%E0%A7%8D%E0%A6%95-%E0%A6%AA%E0%A7%81%E0%A6%A8%E0%A6%B0%E0%A7%8D%E0%A6%97%E0%A6%A0%E0%A6%A8%E0%A7%87%E0%A6%B0-%E0%A6%87%E0%A6%99%E0%A7%8D%E0%A6%97%E0%A6%BF%E0%A6%A4",
    "title": "চীন ও যুক্তরাজ্য সম্পর্ক পুনর্গঠনের ইঙ্গিত স্টারমার-শি বৈঠকে",
    "body": "দীর্ঘদিনের টানাপোড়েনের পর চীন-যুক্তরাজ্য সম্পর্ক নতুন পথে এগোনোর ইঙ্গিত দিয়েছেন ব্রিটিশ প্রধানমন্ত্রী কিয়ার স্টারমার ও চীনের প্রেসিডেন্ট শি জিনপিং। বৃহস্পতিবার বেইজিংয়ে শীর্ষ বৈঠকে দুই নেতা অর্থনৈতিক সহযোগিতা জোরদার ও পারস্পরিক স্বার্থসংশ্লিষ্ট বিষয়ে একসঙ্গে কাজ করার অঙ্গীকার করেন। যা দুই দেশের সম্পর্কে নতুন অধ্যায়ের সূচনা হিসেবে দেখা হচ্ছে। ব্রিটিশ বার্তা সংস্থা রয়টার্স এ খবর জানিয়েছে।\n\nবৈঠকের শুরুতে স্টারমার বলেছেন, চীন বৈশ্বিক রাজনীতিতে একটি গুরুত্বপূর্ণ শক্তি। আমাদের এমন একটি পরিণত ও বাস্তবভিত্তিক সম্পর্ক গড়ে তুলতে হবে, যেখানে সহযোগিতার সুযোগ থাকবে, আবার মতপার্থক্য নিয়েও খোলামেলা আলোচনা সম্ভব হবে।\n\nজবাবে প্রেসিডেন্ট শি জিনপিং বলেছেন, চীন-যুক্তরাজ্য সম্পর্ক নানা উত্থান-পতনের মধ্য দিয়ে গেছে, যা কোনও দেশেরই স্বার্থে ছিল না। তিনি দীর্ঘমেয়াদি অংশীদারত্ব গড়ে তুলতে চীনের আগ্রহের কথা জানিয়েছেন। তিনি আরও বলেছেন, দুই দেশ এমন একটি সম্পর্ক গড়ে তুলতে পারে, যা ইতিহাসে টিকে থাকবে।\n\nআবার সাংবাদিকদের সঙ্গে আলাপে স্টারমার বলেছেন, চীনের সঙ্গে আলোচনায় ব্রিটিশ হুইস্কির ওপর শুল্ক কমানোর বিষয়ে অগ্রগতি হয়েছে।\n\nঅন্যদিকে, প্রেসিডেন্ট শি জানিয়েছেন, ব্রিটিশ নাগরিকদের জন্য ভিসা শিথিল করার বিষয়টিও বিবেচনায় নেওয়া হচ্ছে।\n\nসংবেদনশীল বিষয় নিয়ে আলোচনা প্রসঙ্গে স্টারমার জানিয়েছেন, তিনি হংকংয়ের সাবেক গণমাধ্যম উদ্যোক্তা ও ব্রিটিশ নাগরিক জিমি লাইয়ের মামলার বিষয়টি প্রেসিডেন্ট শির সঙ্গে সম্মানজনক ও খোলামেলা আলোচনা করেছেন। উল্লেখ্য, জিমি লাই গত ডিসেম্বরে জাতীয় নিরাপত্তা আইনে দোষী সাব্যস্ত হন।\n\nএছাড়াও দুই দেশ অবৈধ অভিবাসী পাচার চক্র দমনে যৌথভাবে কাজ করার সিদ্ধান্ত নিয়েছে। ইউরোপে ছোট নৌকায় মানবপাচারে ব্যবহৃত চীনের তৈরি ইঞ্জিনের অপব্যবহার ঠেকাতে ব্রিটেন ও চীন গোয়েন্দা তথ্য বিনিময় করবে, সরবরাহ পথ শনাক্ত করবে এবং চীনা উৎপাদকদের সঙ্গে সমন্বয়ে বৈধ ব্যবসাকে অপরাধ চক্রের হাত থেকে সুরক্ষিত রাখবে বলে জানিয়েছে যুক্তরাজ্য।\n\nউল্লেখ্য, ছয় বছর পর প্রথম ব্রিটিশ প্রধানমন্ত্রী হিসেবে চীনে চার দিনের সফরে আছেন কিয়ার স্টারমার। ২০১৮ সালের পর এটিই কোনও ব্রিটিশ প্রধানমন্ত্রীর প্রথম বেইজিং সফর। এ সফরে তার সঙ্গে ব্যবসা ও সাংস্কৃতিক খাতের অন্তত ৬০ জন শীর্ষ প্রতিনিধি রয়েছেন। যাদের মধ্যে এইচএসবিসি, জিএসকে, জাগুয়ার ল্যান্ড রোভার ও ন্যাশনাল থিয়েটারের প্রতিনিধিরা আছেন।",
    "date": "2026-01-29T15:11:52+06:00",
    "language": "bn",
    "source": "bangla_tribune",
    "category": "foreign",
    "tokens": 297,
    "named_entities": [],
    "tags": [],
    "crawled_at": "2026-02-02T19:49:47.700103"
  },
  {
    "url": "https://www.banglatribune.com/foreign/931458/%E0%A6%B8%E0%A7%8D%E0%A6%AC%E0%A6%B0%E0%A7%8D%E0%A6%A3%E0%A7%87%E0%A6%B0-%E0%A6%A6%E0%A6%BE%E0%A6%AE-%E0%A6%95%E0%A6%BF-%E0%A6%AA%E0%A7%8D%E0%A6%B0%E0%A6%A4%E0%A6%BF-%E0%A6%86%E0%A6%89%E0%A6%A8%E0%A7%8D%E0%A6%B8-%E0%A7%AD-%E0%A6%B9%E0%A6%BE%E0%A6%9C%E0%A6%BE%E0%A6%B0-%E0%A6%A1%E0%A6%B2%E0%A6%BE%E0%A6%B0-%E0%A6%9B%E0%A6%BE%E0%A7%9C%E0%A6%BE%E0%A6%AC%E0%A7%87",
    "title": "স্বর্ণের দাম কি প্রতি আউন্স ৭ হাজার ডলার ছাড়াবে?",
    "body": "আন্তর্জাতিক বাজারে সোমবার স্বর্ণের দাম প্রথমবারের মতো প্রতি আউন্স ৫ হাজার ডলারের মাইলফলক অতিক্রম করেছে। তবে বিশ্লেষকরা বলছেন,বিশ্বজুড়ে বাড়তে থাকা উত্তেজনা,কেন্দ্রীয় ব্যাংকগুলোর ব্যাপক হারে কেনাকাটা এবং সাধারণ বিনিয়োগকারীদের চাহিদার কারণে এই দাম চলতি বছরেই ৬ হাজার ডলার বা তারও বেশি হতে পারে। ব্রিটিশ বার্তা সংস্থা রয়টার্স এ খবর জানিয়েছে।\n\nসোমবার বিশ্ববাজারে স্পট গোল্ডের দাম বেড়ে প্রতি আউন্স ৫ হাজার ৯২ ডলার ৭০ সেন্টে পৌঁছায়। ২০২৫ সালে স্বর্ণের দাম ৬৪ শতাংশ বাড়ার পর চলতি বছরে এখন পর্যন্ত এর দাম বেড়েছে ১৭ শতাংশের বেশি।\n\nলন্ডন বুলিয়ন মার্কেট অ্যাসোসিয়েশনের(এলবিএমএ)বার্ষিক পূর্বাভাস জরিপে বিশ্লেষকরা জানিয়েছেন,২০২৬ সালে স্বর্ণের দাম সর্বোচ্চ ৭ হাজার ১৫০ ডলারে পৌঁছাতে পারে। গোল্ডম্যান স্যাকস তাদের ডিসেম্বর ২০২৬-এর পূর্বাভাস ৪ হাজার ৯০০ ডলার থেকে বাড়িয়ে ৫ হাজার ৪০০ ডলারে উন্নীত করেছে।\n\nস্বাধীন বিশ্লেষক রস নরম্যান ধারণা করছেন,চলতি বছর স্বর্ণের দাম ৬ হাজার ৪০০ ডলার পর্যন্ত উঠতে পারে। তিনি বলেন,বর্তমানে একমাত্র নিশ্চয়তা হলো অনিশ্চয়তা,যা স্বর্ণের দাম বাড়াতে সহায়ক ভূমিকা পালন করছে।\n\nবাজার বিশ্লেষকদের মতে,স্বর্ণের এই ঊর্ধ্বগতির পেছনে কয়েকটি বড় কারণ রয়েছে। প্রথমত,ভূরাজনৈতিক উত্তেজনার অংশ হিসেবে গ্রিনল্যান্ড নিয়ে যুক্তরাষ্ট্র ও ন্যাটোর মধ্যে দ্বন্দ্ব,শুল্ক নিয়ে অনিশ্চয়তা এবং মার্কিন কেন্দ্রীয় ব্যাংক ফেডারেল রিজার্ভের স্বাধীনতা নিয়ে সংশয় বাজারকে অস্থিতিশীল করে তুলেছে। দ্বিতীয় কারণ হিসেবে মার্কিন নির্বাচনের বিষয়টির কথা বলছেন মেটালস ফোকাসের পরিচালক ফিলিপ নিউম্যান। তার মতে,সামনে যুক্তরাষ্ট্রের মধ্যবর্তী নির্বাচনের কারণে রাজনৈতিক অনিশ্চয়তা আরও বাড়বে। ফলে বিনিয়োগকারীরা ঝুঁকিপূর্ণ শেয়ার বাজার ছেড়ে স্বর্ণের দিকে ঝুঁকছেন।\n\nগোল্ডম্যান স্যাকসের মতে,উদীয়মান দেশগুলোর কেন্দ্রীয় ব্যাংকগুলো ডলারের ওপর নির্ভরতা কমাতে মাসে গড়ে ৬০ মেট্রিক টন স্বর্ণ কিনছে। পোল্যান্ডের কেন্দ্রীয় ব্যাংক তাদের স্বর্ণের মজুদ ৫৫০ টন থেকে ৭০০ টনে উন্নীত করার লক্ষ্যমাত্রা নির্ধারণ করেছে। চীনও টানা ১৪ মাস ধরে স্বর্ণ কেনা অব্যাহত রেখেছে।\n\nস্বর্ণভিত্তিক ইটিএফগুলোতে বিনিয়োগ বাড়ছে। ওয়ার্ল্ড গোল্ড কাউন্সিল-এর তথ্য অনুযায়ী,২০২৫ সালে ইটিএফগুলোতে রেকর্ড ৮৯ বিলিয়ন ডলার বা ৮০১ মেট্রিক টন স্বর্ণের সমপরিমাণ বিনিয়োগ এসেছে,যা ২০২০ সালের পর সর্বোচ্চ।\n\nগ্যাবিলি গোল্ড ফান্ডের সহ-পোর্টফোলিও ম্যানেজার ক্রিস মানসিনি বলেন,যুক্তরাষ্ট্রের ফেডারেল রিজার্ভ সুদের হার কমানো অব্যাহত রাখলে স্বর্ণের চাহিদা আরও বাড়বে।\n\nদাম অত্যাধিক বেড়ে যাওয়ায় গয়না তৈরির ক্ষেত্রে স্বর্ণের চাহিদা কিছুটা কমলেও ভারতসহ বড় বাজারগুলোতে কয়েন ও ছোট বারের চাহিদা বেশ শক্তিশালী। বিশ্লেষক ফ্রেডেরিক প্যানিজুত্তি বলেন,স্বর্ণের ক্ষেত্রে কোনও ক্রেডিট রিস্ক বিশ্লেষণ করার প্রয়োজন হয় না বলেই সাধারণ বিনিয়োগকারীদের কাছে এর আবেদন বাড়ছে।\n\nতবে বিশ্লেষকরা সতর্ক করেছেন যে,সুদের হার কমানোর সিদ্ধান্তে পরিবর্তন আসলে বা শেয়ার বাজারে ধস নামলে স্বর্ণের দাম সাময়িকভাবে কমতে পারে। তবে বেশিরভাগেরই মত,বৈশ্বিক স্থিতিশীলতা না আসা পর্যন্ত স্বর্ণের দামে বড় ধরনের কোনও পতনের সম্ভাবনা নেই।",
    "date": "2026-01-26T19:34:52+06:00",
    "language": "bn",
    "source": "bangla_tribune",
    "category": "foreign",
    "tokens": 379,
    "named_entities": [],
    "tags": [],
    "crawled_at": "2026-02-02T19:49:51.049500"
  },
  {
    "url": "https://www.banglatribune.com/foreign/usa/931151/%E0%A6%97%E0%A7%8B%E0%A6%B2%E0%A7%8D%E0%A6%A1%E0%A7%87%E0%A6%A8-%E0%A6%A1%E0%A7%8B%E0%A6%AE-%E0%A6%AC%E0%A6%BF%E0%A6%B0%E0%A7%8B%E0%A6%A7%E0%A7%87-%E0%A6%95%E0%A6%BE%E0%A6%A8%E0%A6%BE%E0%A6%A1%E0%A6%BE%E0%A6%B0-%E0%A6%B8%E0%A6%AE%E0%A6%BE%E0%A6%B2%E0%A7%8B%E0%A6%9A%E0%A6%A8%E0%A6%BE-%E0%A6%95%E0%A6%B0%E0%A6%B2%E0%A7%87%E0%A6%A8-%E0%A6%9F%E0%A7%8D%E0%A6%B0%E0%A6%BE%E0%A6%AE%E0%A7%8D%E0%A6%AA",
    "title": "গোল্ডেন ডোম বিরোধে কানাডার সমালোচনা করলেন ট্রাম্প",
    "body": "গ্রিনল্যান্ডে প্রস্তাবিত ‘গোল্ডেন ডোম’ ক্ষেপণাস্ত্র প্রতিরক্ষা ব্যবস্থা নিয়ে আপত্তির কারণে কানাডার বিরুদ্ধে নতুন করে আক্রমণ করেছেন যুক্তরাষ্ট্রের প্রেসিডেন্ট ডোনাল্ড ট্রাম্প। এছাড়াও কানাডা চীনের সঙ্গে অর্থনৈতিক সম্পর্ক আরও গভীর করছে বলে অভিযোগ করেছেন ট্রাম্প। শুক্রবার সামাজিক যোগাযোগ মাধ্যম ট্রুথ সোশ্যালে দেওয়া পোস্টে এমনটি জানিয়েছেন তিনি। ভারত ভিত্তিক সংবাদমাধ্যম টাইম অব ইন্ডিয়া এ খবর জানিয়েছে।\n\nট্রুথ সোশ্যালের পোস্টে ট্রাম্প লিখেছেন, গ্রিনল্যান্ডে ‘গোল্ডেন ডোম’ নির্মাণের বিরোধিতা করছে কানাডা, যদিও এই ব্যবস্থা তাদের নিরাপত্তাই নিশ্চিত করত। তিনি আরও বলেছেন, এর পরিবর্তে কানাডা চীনের সঙ্গে বাণিজ্যের পক্ষে অবস্থান নিয়েছে। যে চীন প্রথম এক বছরের মধ্যেই তাদের গিলে খাবে।\n\nট্রাম্পের এই বক্তব্যের জবাবে যুক্তরাষ্ট্রে নিযুক্ত কানাডার রাষ্ট্রদূত কির্স্টেন হিলম্যান সিবিএস নিউজকে বলেছেন, কানাডা আগামী পাঁচ বছরে আমাদের প্রতিরক্ষা ব্যবস্থায় ৮০ বিলিয়ন ডলারের বেশি বিনিয়োগ করবে। তিনি আরও বলেছেন, আমরা যখন রাষ্ট্রপতির সঙ্গে আমাদের গোলার্ধ রক্ষার বিষয়ে আলোচনা করেছি, তখন এমন উপায়গুলো নিয়েও কথা বলেছি যেখানে আমাদের বিভিন্ন ক্ষমতা একত্রিত হয়ে এই অঞ্চলের ওপর নজর রাখতে সক্ষম হবে।\n\nট্রাম্পের মন্তব্য এসেছে এমন এক সময়ে, যখন কানাডার প্রধানমন্ত্রী মার্ক কার্নি সম্প্রতি বেইজিং সফর করেছেন। এই সফরের মূল উদ্দেশ্য ছিল চীনের সঙ্গে কানাডার অর্থনৈতিক সম্পর্ক পুনরুজ্জীবিত করা, যেখানে চীন কানাডার দ্বিতীয় বৃহত্তম বাণিজ্যিক অংশীদার হিসেবে বিবেচিত। একই সময়ে দাভোসে দেওয়া ভাষণে কার্নি যুক্তরাষ্ট্র ও পশ্চিমা বিশ্বকে কঠোর ভাষায় সমালোচনা করেন।\n\nউল্লেখ্য, ট্রাম্প বারবার কানাডাকে যুক্তরাষ্ট্রের ৫১তম অঙ্গরাজ্য করার ধারণা উল্লেখ করেছেন। সম্প্রতি তিনি একটি পরিবর্তিত মানচিত্রও পোস্ট করেছেন, যেখানে কানাডা, গ্রিনল্যান্ড, ভেনেজুয়েলা ও কিউবা যুক্তরাষ্ট্রের অংশ হিসেবে দেখানো হয়েছে।",
    "date": "2026-01-24T11:42:25+06:00",
    "language": "bn",
    "source": "bangla_tribune",
    "category": "foreign",
    "tokens": 230,
    "named_entities": [],
    "tags": [],
    "crawled_at": "2026-02-02T19:49:54.228863"
  },
  {
    "url": "https://www.banglatribune.com/business/news/932217/%E0%A6%B8%E0%A7%8D%E0%A6%AC%E0%A6%B0%E0%A7%8D%E0%A6%A3%E0%A7%87%E0%A6%B0-%E0%A6%A6%E0%A6%BE%E0%A6%AE-%E0%A6%86%E0%A6%B0%E0%A6%93-%E0%A6%95%E0%A6%AE%E0%A6%B2%E0%A7%8B",
    "title": "স্বর্ণের দাম আরও কমলো",
    "body": "দেশের বাজারে স্বর্ণের দাম আরও এক দফা কমানো হয়েছে। সবচেয়ে ভালো মানের ২২ ক্যারেটের প্রতি ভরি (১১ দশমিক ৬৬৪ গ্রাম) স্বর্ণের দাম কমানো হয়েছে ৬ হাজার ৫৯০ টাকা। এতে নতুন করে প্রতি ভরি স্বর্ণের দাম ২ লাখ ৫১ হাজার ১৮৪ টাকা দাঁড়িয়েছে।\n\nস্থানীয় বাজারে তেজাবি স্বর্ণের (পাকা সোনা) দাম কমার পরিপ্রেক্ষিতে এই মূল্য সমন্বয় করা হয়েছে। বাংলাদেশ জুয়েলার্স অ্যাসোসিয়েশন (বাজুস) জানিয়েছে, সোমবার (২ ফেব্রুয়ারি) সকাল ১০টা ৪৫ মিনিট থেকে নতুন দাম কার্যকর হয়েছে।\n\nবাজুসের স্ট্যান্ডিং কমিটি অন প্রাইসিং অ্যান্ড প্রাইস মনিটরিং কমিটির বৈঠকে এই সিদ্ধান্ত নেওয়া হয়। পরে কমিটির চেয়ারম্যান ডা. দেওয়ান আমিনুল ইসলাম শাহীন সই করা এক বিজ্ঞপ্তিতে বিষয়টি জানানো হয়েছে।\n\nএর আগে রবিবার রাতে ঘোষণা দিয়ে সোমবার থেকে স্বর্ণের দাম ভরিতে ১ হাজার ৯২৫ টাকা কমানো হয়েছিল। তবে রাতের সেই সিদ্ধান্ত কার্যকর হওয়ার কয়েক ঘণ্টার মধ্যেই সকালে আবারও দাম কমানোর ঘোষণা আসে।\n\nনতুন দরে ২২ ক্যারেটের পাশাপাশি ২১ ক্যারেটের প্রতি ভরি স্বর্ণের দাম ৬ হাজার ২৯৮ টাকা কমিয়ে ২ লাখ ৩৯ হাজার ৭৫৪ টাকা নির্ধারণ করা হয়েছে। ১৮ ক্যারেটের প্রতি ভরি স্বর্ণের দাম ৫ হাজার ৩৬৫ টাকা কমিয়ে নির্ধারণ করা হয়েছে ২ লাখ ৫ হাজার ৫২০ টাকা। আর সনাতন পদ্ধতির প্রতি ভরি স্বর্ণের দাম ৪ হাজার ৩৭৪ টাকা কমিয়ে দাঁড়িয়েছে ১ লাখ ৬৮ হাজার ১৯৫ টাকা।\n\nএর আগে ঘোষিত দরে সোমবার সকাল ১০টা ৪৪ মিনিট পর্যন্ত স্বর্ণ বিক্রি হয়েছে।\n\nঅন্যদিকে, স্বর্ণের দাম কমলেও রুপার দামে কোনও পরিবর্তন আনা হয়নি। বর্তমানে ২২ ক্যারেটের প্রতি ভরি রুপার দাম ৭ হাজার ২৯০ টাকা নির্ধারণ করা হয়েছে। ২১ ক্যারেটের প্রতি ভরি রুপার দাম ৬ হাজার ৯৪০ টাকা, ১৮ ক্যারেটের প্রতি ভরি রুপার দাম ৫ হাজার ৯৪৯ টাকা এবং সনাতন পদ্ধতির প্রতি ভরি রুপার দাম ৪ হাজার ৪৩২ টাকা অপরিবর্তিত রয়েছে।",
    "date": "2026-02-02T12:05:20+06:00",
    "language": "bn",
    "source": "bangla_tribune",
    "category": "business",
    "tokens": 268,
    "named_entities": [],
    "tags": [],
    "crawled_at": "2026-02-02T19:49:57.296332"
  },
  {
    "url": "https://www.banglatribune.com/business/news/931972/%E0%A6%86%E0%A6%B0%E0%A6%93-%E0%A6%95%E0%A6%AE%E0%A6%B2%E0%A7%8B-%E0%A6%B8%E0%A7%8D%E0%A6%AC%E0%A6%B0%E0%A7%8D%E0%A6%A3%E0%A7%87%E0%A6%B0-%E0%A6%A6%E0%A6%BE%E0%A6%AE",
    "title": "আরও কমলো স্বর্ণের দাম",
    "body": "দুই দিনের ব্যবধানে দেশের বাজারে ভরিপ্রতি স্বর্ণের দাম কমেছে সর্বোচ্চ ৩০ হাজার ৩৮৫ টাকা। আন্তর্জাতিক বাজারে তেজাবী স্বর্ণের (পিওর গোল্ড) দাম কমে যাওয়ায় দেশের বাজারে স্বর্ণ ও রুপার নতুন মূল্য সমন্বয় করেছে বাংলাদেশ জুয়েলার্স অ্যাসোসিয়েশন (বাজুস)।\n\nসর্বশেষ শুক্রবার (৩০ জানুয়ারি) ভরিতে সর্বোচ্চ ১৪ হাজার ৬০০ টাকা কমিয়ে নতুন দাম নির্ধারণ করা হয়। শনিবার (৩১ জানুয়ারি) তা আরও কমলো।\n\nবাজুসের সিদ্ধান্ত অনুযায়ী, আজ সকাল ১০টা থেকে নতুন দাম কার্যকর হয়েছে। নতুন দর অনুযায়ী, ২২ ক্যারেট হলমার্ককৃত স্বর্ণের প্রতি ভরি (১১ দশমিক ৬৬৪ গ্রাম) দাম নির্ধারণ করা হয়েছে ২ লাখ ৫৫ হাজার ৬১৬ টাকা।\n\nএর আগে বৃহস্পতিবার (২৯ জানুয়ারি) ভরিপ্রতি ২২ ক্যারেট স্বর্ণের দাম ছিল ২ লাখ ৮৬ হাজার ১ টাকা; যা দেশের ইতিহাসে সর্বোচ্চ ছিল। সে হিসাবে দুই দিনের ব্যবধানে ভরিতে স্বর্ণের দাম কমেছে ৩০ হাজার ৩৮৫ টাকা।\n\nক্যারেটভেদে ভরিপ্রতি স্বর্ণের নতুন দাম– ২২ ক্যারেট: ২ লাখ ৫৫ হাজার ৬১৬ টাকা; ২১ ক্যারেট: ২ লাখ ৪৪ হাজার ১০ টাকা; ১৮ ক্যারেট: ২ লাখ ৯ হাজার ৬৫৫ টাকা; সনাতন পদ্ধতি: ১ লাখ ৭১ হাজার ৮৯৫ টাকা।\n\nগ্রাম অনুযায়ী স্বর্ণের দাম– ২২ ক্যারেট: ২১ হাজার ৯১৫ টাকা; ২১ ক্যারেট: ২০ হাজার ৯২০ টাকা; ১৮ ক্যারেট: ১৭ হাজার ৯৩০ টাকা; সনাতন পদ্ধতি: ১৪ হাজার ৭৩৫ টাকা।\n\nবাজুস জানায়, আন্তর্জাতিক বাজারে তেজাবী স্বর্ণ ও রুপার দাম হ্রাস পাওয়ায় সার্বিক পরিস্থিতি বিবেচনায় বাজুস স্ট্যান্ডিং কমিটি অন প্রাইসিং অ্যান্ড প্রাইস মনিটরিং সর্বসম্মতিক্রমে এই সিদ্ধান্ত নিয়েছে।\n\nবাজুসের বিজ্ঞপ্তিতে আরও বলা হয়েছে, পরবর্তী ঘোষণা না দেওয়া পর্যন্ত দেশের সব জুয়েলারি প্রতিষ্ঠানে এই মূল্য কার্যকর থাকবে। পাশাপাশি স্বর্ণ ও রুপা বিক্রির ক্ষেত্রে সরকার নির্ধারিত ৫ শতাংশ ভ্যাট ক্রেতাদের কাছ থেকে আদায় করে সরকারি কোষাগারে জমা দিতে হবে।\n\nএ সংক্রান্ত বিজ্ঞপ্তিতে সই করেন বাজুস স্ট্যান্ডিং কমিটি অন প্রাইসিং অ্যান্ড প্রাইস মনিটরিংয়ের চেয়ারম্যান ডা. দেওয়ান আমিনুল ইসলাম শাহীন।",
    "date": "2026-01-31T10:56:03+06:00",
    "language": "bn",
    "source": "bangla_tribune",
    "category": "business",
    "tokens": 276,
    "named_entities": [],
    "tags": [],
    "crawled_at": "2026-02-02T19:50:00.378515"
  },
  {
    "url": "https://www.banglatribune.com/business/news/931895/%E0%A6%B8%E0%A7%8B%E0%A6%A8%E0%A6%BE%E0%A6%B0-%E0%A6%A6%E0%A6%BE%E0%A6%AE-%E0%A6%AD%E0%A6%B0%E0%A6%BF%E0%A6%A4%E0%A7%87-%E0%A6%95%E0%A6%AE%E0%A6%B2%E0%A7%8B-%E0%A6%B8%E0%A6%B0%E0%A7%8D%E0%A6%AC%E0%A7%8B%E0%A6%9A%E0%A7%8D%E0%A6%9A-%E0%A7%A7%E0%A7%AA-%E0%A6%B9%E0%A6%BE%E0%A6%9C%E0%A6%BE%E0%A6%B0-%E0%A7%AC%E0%A7%A6%E0%A7%A6-%E0%A6%9F%E0%A6%BE%E0%A6%95%E0%A6%BE",
    "title": "স্বর্ণের দাম ভরিতে কমলো সর্বোচ্চ ১৪ হাজার ৬০০ টাকা",
    "body": "টানা পাঁচ দফা বৃদ্ধির পর অবশেষে দেশের বাজারে স্বর্ণের দাম কমানোর ঘোষণা দিয়েছে বাংলাদেশ জুয়েলার্স সমিতি (বাজুস)। ভরিতে সর্বোচ্চ ১৪ হাজার ৬০০ টাকা কমিয়ে নতুন দাম নির্ধারণ করা হয়েছে। ফলে ভালো মানের বা ২২ ক্যারেটের এক ভরি স্বর্ণের দাম কমে দাঁড়িয়েছে ২ লাখ ৭১ হাজার ৩৬৩ টাকা।\n\nশুক্রবার (৩০ জানুয়ারি) বাজুসের এক বিজ্ঞপ্তিতে এ তথ্য জানানো হয়। নতুন এ দাম আজ সকাল ১০টা ৪৫ মিনিট থেকে কার্যকর হয়েছে।\n\nএর আগে বৃহস্পতিবার দেশের বাজারে স্বর্ণের দাম বেড়ে ভরিপ্রতি ২ লাখ ৮৬ হাজার টাকায় পৌঁছায়, যা ছিল বাংলাদেশের ইতিহাসে সর্বোচ্চ।\n\nবাজুস জানিয়েছে, আন্তর্জাতিক বাজারে তেজাবি (পিওর গোল্ড) স্বর্ণের দাম কমে যাওয়ায় স্থানীয় বাজারেও এর প্রভাব পড়েছে। সেই পরিপ্রেক্ষিতেই স্বর্ণের নতুন দর নির্ধারণ করা হয়েছে।\n\nআন্তর্জাতিক বাজারেও স্বর্ণের দামে উল্লেখযোগ্য পতন দেখা গেছে। বিশ্বজুড়ে স্বর্ণ ও রুপার দামের নির্ভরযোগ্য ওয়েবসাইট গোল্ডপ্রাইস ডট ওআরজি সূত্রে জানা গেছে, শুক্রবার সকালে আন্তর্জাতিক বাজারে প্রতি আউন্স স্বর্ণের দাম নেমে এসেছে ৫ হাজার ২০০ ডলারে; যা একদিন আগেও ৫ হাজার ৫৫০ ডলারের বেশি ছিল।\n\nদেশীয় বাজারে নতুন মূল্যতালিকা অনুযায়ী—\n\n২২ ক্যারেটের এক ভরি স্বর্ণের দাম ২ লাখ ৭১ হাজার ৩৬৩ টাকা।\n\n২১ ক্যারেটের প্রতি ভরি ২ লাখ ৫৯ হাজার টাকা।\n\n১৮ ক্যারেটের প্রতি ভরি ২ লাখ ২২ হাজার ২৪ টাকা।\n\nসনাতন পদ্ধতির প্রতি ভরি স্বর্ণের দাম নির্ধারণ করা হয়েছে ১ লাখ ৮২ হাজার ৮৩৩ টাকা।\n\nস্বর্ণের সঙ্গে সঙ্গে রুপার দামও কমানো হয়েছে। নতুন দরে ২২ ক্যারেটের এক ভরি রুপার দাম ৭ হাজার ৭৫৭ টাকা। এছাড়া ২১ ক্যারেটের রুপা ৭ হাজার ৪০৭ টাকা, ১৮ ক্যারেটের রুপা ৬ হাজার ৩৫৭ টাকা এবং সনাতন পদ্ধতির প্রতি ভরি রুপার দাম নির্ধারণ করা হয়েছে ৪ হাজার ৭৮২ টাকা।\n\nবিশ্লেষকদের মতে, আন্তর্জাতিক বাজারে দামের অস্থিরতা এবং ডলার-স্বর্ণ সম্পর্কের পরিবর্তনের কারণে আগামী দিনগুলোতেও দেশের বাজারে স্বর্ণের দামে ওঠানামা অব্যাহত থাকতে পারে।",
    "date": "2026-01-30T12:59:20+06:00",
    "language": "bn",
    "source": "bangla_tribune",
    "category": "business",
    "tokens": 276,
    "named_entities": [],
    "tags": [],
    "crawled_at": "2026-02-02T19:50:03.402413"
  },
  {
    "url": "https://www.banglatribune.com/business/news/931067/%E0%A6%86%E0%A6%AC%E0%A6%BE%E0%A6%B0%E0%A6%93-%E0%A6%AC%E0%A6%BE%E0%A7%9C%E0%A6%B2%E0%A7%8B-%E0%A6%B8%E0%A7%8D%E0%A6%AC%E0%A6%B0%E0%A7%8D%E0%A6%A3%E0%A7%87%E0%A6%B0-%E0%A6%A6%E0%A6%BE%E0%A6%AE",
    "title": "আবারও বাড়লো স্বর্ণের দাম",
    "body": "দেশের বাজারে আবারও স্বর্ণের দাম বেড়েছে। আন্তর্জাতিক বাজারে তেজাবি স্বর্ণের (পিওর গোল্ড) দাম বাড়ায় দেশের বাজারে নতুন করে স্বর্ণ ও রুপার মূল্য সমন্বয় করেছে বাংলাদেশ জুয়েলার্স অ্যাসোসিয়েশন (বাজুস)।\n\nবাজুস জানায়, সার্বিক পরিস্থিতি বিবেচনায় বাজুস স্ট্যান্ডিং কমিটি অন প্রাইসিং অ্যান্ড প্রাইস মনিটরিংয়ের সিদ্ধান্ত অনুযায়ী শুক্রবার (২৩ জানুয়ারি) দুপুর ১২টা ১৫ মিনিট থেকে নতুন দাম কার্যকর হয়েছে।\n\nনতুন দর অনুযায়ী, ২২ ক্যারেট হলমার্ক করা স্বর্ণের প্রতি ভরি (১১ দশমিক ৬৬৪ গ্রাম) দাম নির্ধারণ করা হয়েছে ২ লাখ ৫৫ হাজার ৬১৬ টাকা। এর আগে এই ক্যাটাগরির স্বর্ণের দাম ছিল কম।\n\nএছাড়া, ২১ ক্যারেট স্বর্ণের প্রতি ভরি দাম নির্ধারণ করা হয়েছে ২ লাখ ৪৪ হাজার ১০ টাকা। ১৮ ক্যারেট স্বর্ণের প্রতি ভরি দাম দাঁড়িয়েছে ২ লাখ ৯ হাজার ৬৫৫ টাকা এবং সনাতন পদ্ধতির স্বর্ণের প্রতি ভরি বিক্রি হবে ১ লাখ ৭১ হাজার ৮৯৫ টাকায়।\n\nগ্রাম হিসাবে নতুন দাম অনুযায়ী—\n\n২২ ক্যারেট স্বর্ণ: প্রতি গ্রাম ২১ হাজার ৯১৫ টাকা।\n\n২১ ক্যারেট স্বর্ণ: প্রতি গ্রাম ২০ হাজার ৯২০ টাকা।\n\n১৮ ক্যারেট স্বর্ণ: প্রতি গ্রাম ১৭ হাজার ৯৩০ টাকা।\n\nসনাতন পদ্ধতির স্বর্ণ: প্রতি গ্রাম ১৪ হাজার ৭৩৫ টাকা।\n\nএকইসঙ্গে রুপার দামও বাড়ানো হয়েছে। নতুন দরে—\n\n২২ ক্যারেট রুপা: প্রতি গ্রাম ৫৯০ টাকা।\n\n২১ ক্যারেট রুপা: প্রতি গ্রাম ৫৬০ টাকা।\n\n১৮ ক্যারেট রুপা: প্রতি গ্রাম ৪৮০ টাকা।\n\nসনাতন পদ্ধতির রুপা: প্রতি গ্রাম ৩৬০ টাকা।\n\nবাজুস জানিয়েছে, পরবর্তী ঘোষণা না দেওয়া পর্যন্ত দেশের সব জুয়েলারি প্রতিষ্ঠানে এই মূল্য কার্যকর থাকবে।\n\nএদিকে বাজুস স্ট্যান্ডিং কমিটি অন প্রাইসিং অ্যান্ড প্রাইস মনিটরিংয়ের চেয়ারম্যান ডা. দেওয়ান আমিনুল ইসলাম শাহীন সই করা এক বিজ্ঞপ্তিতে বলা হয়, স্বর্ণ ও রুপা বিক্রির ক্ষেত্রে সরকার নির্ধারিত ৫ শতাংশ ভ্যাট ক্রেতাদের কাছ থেকে আদায় করে সরকারি কোষাগারে জমা দিতে হবে।",
    "date": "2026-01-23T12:43:39+06:00",
    "language": "bn",
    "source": "bangla_tribune",
    "category": "business",
    "tokens": 262,
    "named_entities": [],
    "tags": [],
    "crawled_at": "2026-02-02T19:50:06.459174"
  },
  {
    "url": "https://www.banglatribune.com/business/news/930886/%E0%A6%B8%E0%A7%8D%E0%A6%AC%E0%A6%B0%E0%A7%8D%E0%A6%A3%E0%A7%87%E0%A6%B0-%E0%A6%AD%E0%A6%B0%E0%A6%BF-%E0%A6%86%E0%A6%A1%E0%A6%BC%E0%A6%BE%E0%A6%87-%E0%A6%B2%E0%A6%BE%E0%A6%96-%E0%A6%9F%E0%A6%BE%E0%A6%95%E0%A6%BE-%E0%A6%9B%E0%A6%BE%E0%A7%9C%E0%A6%BE%E0%A6%B2%E0%A7%8B",
    "title": "স্বর্ণের ভরি আড়াই লাখ টাকা ছাড়ালো",
    "body": "দেশে স্বর্ণ বাজারে একদিনের ব্যবধানে বড় ধরনের মূল্যবৃদ্ধি হয়েছে। মঙ্গলবার (২০ জানুয়ারি) ঘোষিত দরে যেখানে প্রতিভরি স্বর্ণের দাম ছিল দুই লাখ ৪৪ হাজার টাকা, সেখানে নতুন সিদ্ধান্তে ২২ ক্যারেট স্বর্ণের দাম বেড়ে দাঁড়িয়েছে প্রতি ভরি ২ লাখ ৫২ হাজার ৪৬৭ টাকা। ফলে দেশের বাজারে আবারও স্বর্ণের দামে নতুন রেকর্ড তৈরি হলো।\n\nবাংলাদেশ জুয়েলার্স অ্যাসোসিয়েশন (বাজুস) জানায়, বুধবার (২১ জানুয়ারি) অনুষ্ঠিত বাজুস স্ট্যান্ডিং কমিটি অন প্রাইসিং অ্যান্ড প্রাইস মনিটরিংয়ের সভায় সার্বিক পরিস্থিতি বিবেচনায় নিয়ে এই নতুন দাম নির্ধারণ করা হয়। ঘোষিত দাম বৃহস্পতিবার (২২ জানুয়ারি) থেকে কার্যকর হবে।\n\nপ্রতি ভরি (১১ দশমিক ৬৬৪ গ্রাম) হিসেবে বাজুসের সিদ্ধান্ত অনুযায়ী—\n\n২২ ক্যারেট হলমার্ককৃত স্বর্ণের দাম প্রতি গ্রাম ২১ হাজার ৬৪৫ টাকা। সে হিসাবে প্রতি ভরি ২২ ক্যারেট স্বর্ণের দাম দাঁড়িয়েছে ২ লাখ ৫২ হাজার ৪৬৭ টাকা\n\nনতুন দর অনুযায়ী অন্যান্য ক্যারেটের স্বর্ণের মূল্য—\n\n২১ ক্যারেটের প্রতি গ্রাম ২০ হাজার ৬৬০ টাকা; ১৮ ক্যারেটের প্রতি গ্রাম ১৭ হাজার ৭১০ টাকা ও সনাতন পদ্ধতিরে প্রতি গ্রাম স্বর্ণের দাম ১৪ হাজার ৫৪৫ টাকা।\n\nবাজুসের বিজ্ঞপ্তিতে বলা হয়েছে, বৈশ্বিক বাজারে পিওর গোল্ডের দাম আরও বেড়ে যাওয়ায় স্থানীয় বাজারে মূল্য সমন্বয় করা হয়েছে। আন্তর্জাতিক বাজারে স্বর্ণের দাম ঊর্ধ্বমুখী থাকার পাশাপাশি স্থানীয় বাজারে তেজাবি স্বর্ণের সরবরাহ সংকট এবং ডলারের দাম বৃদ্ধিতে ভূমিকা রাখছে।\n\nবিশ্লেষকদের মতে, বৈশ্বিক অর্থনৈতিক অনিশ্চয়তা ও বিনিয়োগকারীদের নিরাপদ সম্পদের দিকে ঝোঁক স্বর্ণের দাম বাড়িয়ে দিচ্ছে, যার প্রভাব সরাসরি বাংলাদেশের বাজারে পড়ছে।\n\nস্বর্ণের পাশাপাশি রুপার দামও সমন্বয় করা হয়েছে—২২ ক্যারেট প্রতি গ্রাম রুপার দাম ৫৯০ টাকা; ২১ ক্যারেট প্রতি গ্রাম ৫৬০ টাকা; ১৮ ক্যারেট প্রতি গ্রাম ৪৮০ টাকা ও সনাতন পদ্ধতিতে প্রতি গ্রামের দাম ৩৬০ টাকা।\n\nবাজুস জানিয়েছে, ঘোষিত দামের সঙ্গে সরকার নির্ধারিত ৫ শতাংশ ভ্যাট এবং ন্যূনতম ৬ শতাংশ মজুরি যুক্ত করতে হবে। ফলে গয়না কেনার ক্ষেত্রে ভোক্তাদের প্রকৃত ব্যয় আরও বেড়ে যাবে।\n\nএকটানা মূল্যবৃদ্ধির কারণে স্বর্ণালংকারে চাহিদা কমে যাওয়ার আশঙ্কা করছেন ব্যবসায়ীরা। তবে বিনিয়োগ হিসেবে স্বর্ণের প্রতি আগ্রহ বাড়তে পারে বলে মনে করছেন বাজার সংশ্লিষ্টরা।",
    "date": "2026-01-21T21:48:24+06:00",
    "language": "bn",
    "source": "bangla_tribune",
    "category": "business",
    "tokens": 300,
    "named_entities": [],
    "tags": [],
    "crawled_at": "2026-02-02T19:50:09.512877"
  },
  {
    "url": "https://www.banglatribune.com/country/dhaka/928378/%E0%A6%A6%E0%A7%81%E0%A6%A6%E0%A6%BF%E0%A6%A8-%E0%A6%AA%E0%A7%87%E0%A6%9B%E0%A6%BE%E0%A6%B2%E0%A7%8B-%E0%A6%AC%E0%A6%BE%E0%A6%A3%E0%A6%BF%E0%A6%9C%E0%A7%8D%E0%A6%AF-%E0%A6%AE%E0%A7%87%E0%A6%B2%E0%A6%BE-%E0%A6%9A%E0%A6%B2%E0%A6%9B%E0%A7%87-%E0%A6%B8%E0%A7%8D%E0%A6%9F%E0%A6%B2%E0%A7%87%E0%A6%B0-%E0%A6%B8%E0%A6%BE%E0%A6%9C%E0%A6%B8%E0%A6%9C%E0%A7%8D%E0%A6%9C%E0%A6%BE",
    "title": "দুদিন পেছালো বাণিজ্য মেলা, চলছে স্টলের সাজসজ্জা",
    "body": "সাবেক প্রধানমন্ত্রী ও বিএনপি চেয়ারপারসন খালেদা জিয়ার মৃত্যুতে সরকার তিন দিনের রাষ্ট্রীয় শোক পালনের সিদ্ধান্ত দেওয়ায় মাসব্যাপী ঢাকা আন্তর্জাতিক বাণিজ্য মেলা (ডিআইটিএফ) দুদিন পেছানো হয়েছে। শুরু হচ্ছে আগামী ৩ জানুয়ারি। এ অবস্থায় শেষ মুহূর্তের ব্যস্ততায় সময় পার করছেন ব্যবসায়ীরা। দম ফেলার যেন ফুসরত নেই। এখনও সাজানো হচ্ছে বিভিন্ন স্টল।\n\nএটি ডিআইটিএফের ৩০তম আসর। মেলার যৌথ আয়োজক বাণিজ্য মন্ত্রণালয় ও রফতানি উন্নয়ন ব্যুরো (ইপিবি)। পূর্বনির্ধারিত ১ জানুয়ারির পরিবর্তে আগামী ৩ জানুয়ারি সকাল ১০টায় বাংলাদেশ-চায়না ফ্রেন্ডশিপ এক্সিবিশন সেন্টারে প্রধান অতিথি হিসেবে এ মেলার উদ্বোধন করবেন প্রধান উপদেষ্টা অধ্যাপক মুহাম্মদ ইউনূস। এবারের মেলার আনুষ্ঠানিক নাম রাখা হয়েছে ‘৩০তম ঢাকা আন্তর্জাতিক বাণিজ্য মেলা (ডিআইটিএফ) ২০২৬।’ ইপিবি সূত্রে এ তথ্য জানা গেছে। সংস্থাটি জানায়, রাষ্ট্রীয় শোকের প্রতি সম্মান জানিয়ে এবং সরকার ঘোষিত শোক কর্মসূচির সঙ্গে সামঞ্জস্য রেখে উদ্বোধনী তারিখ পরিবর্তনের সিদ্ধান্ত নেওয়া হয়।\n\n১৯৯৫ সাল থেকে ঢাকার আগারগাঁওয়ে ডিআইটিএফ হয়ে আসছিল। পরবর্তীকালে চীন ও বাংলাদেশ সরকারের যৌথ অর্থায়নে ঢাকার পূর্বাচল নতুন শহরে ২০ একর জায়গায় নির্মাণ করা হয় বাংলাদেশ-চায়না ফ্রেন্ডশিপ এক্সিবিশন সেন্টার। ২০২২ সাল থেকে বাণিজ্য মেলা সেখানেই হয়ে আসছে। এটি পঞ্চমবারের মতো আয়োজন। তবে তারিখ পরিবর্তন হলেও মেলার সার্বিক প্রস্তুতি নির্ধারিত সময় অনুযায়ী এগিয়ে চলছে। সাজানো হচ্ছে স্টলগুলো।\n\nশেষ মুহূর্তের ব্যস্ততায় সময় পার করছেন ব্যবসায়ীরা\n\nমঙ্গলবার বিকালে সরেজমিনে দেখা গেছে, স্টলের নির্মাণকাজ এখনও শেষ হয়নি। এদিক-সেদিক ছড়িয়ে ছিটিয়ে আছে নির্মাণসামগ্রী ও বৈদ্যুতিক তার। মেলা প্রাঙ্গণে শেষ মুহূর্তের ব্যস্ততায় সময় পার করছেন ব্যবসায়ীরা। দম ফেলার ফুসরত নেই। স্টল ও প্যাভিলিয়নের নির্মাণকাজ, রঙের কাজ, আলোকসজ্জার কাজ করছেন শত শত শ্রমিক। হাতুড়ি-পেরেকের শব্দ, রঙের গন্ধ আর শেষ সময়ের সাজসজ্জায় মেলা প্রাঙ্গণ কর্মচাঞ্চল্যে ভরে উঠেছে।\n\nতবে অধিকাংশ স্টলের নির্মাণ প্রায় শেষের দিকে। কিছু কিছু স্টলে রঙ, আলোকসজ্জা ও সাজসজ্জার কাজ চলছে। আবার কিছু স্টলে পণ্য সাজানোর কাজ শুরু হয়ে গেছে। আয়োজক ও অংশগ্রহণকারী প্রতিষ্ঠানগুলোর দাবি, ৩১ ডিসেম্বরের মধ্যেই সব স্টল ও প্যাভিলিয়নের কাজ সম্পন্ন হয়ে যাবে। যেহেতু দুদিন সময় পাওয়া যাবে, তখন বাকি কাজগুলো করা যাবে।\n\nপ্রীতি কালেকশনের স্টলে কাজ করা রংমিস্ত্রি জুয়েল হাসান বাংলা ট্রিবিউনকে বলেন, ‘প্রতিদিন সকাল থেকে রাত পর্যন্ত কাজ করছি। সব কাজ সময়ের মধ্যেই শেষ হবে।’\n\nএকই কথা বলেছেন লিজা এন্টারপ্রাইজ নামের ইমিটেশন জুয়েলারি (গয়না) স্টলের স্টাফ মোহাম্মদ আবীর হোসেন। তিনি বলেন, ‘আমাদের স্টলে ১০-১২ জন শ্রমিক দিনরাত কাজ করছেন। স্টলের কাজ প্রায় ৮০ ভাগ কাজ শেষ। আশা করছি, আগামী দুই দিনের মধ্যেই সব প্রস্তুতি শেষ হবে।’\n\nমেলায় স্টল তৈরির কাজ করা মোতালিব হোসেন বাংলা ট্রিবিউনকে বলেন, ‘মেলায় প্রায় দুই হাজার ৫০০ স্কয়ার ফিটের একটি প্যাভিলিয়ন নির্মাণ করছি। শেডের কাজ শেষ। এখন রঙের কাজ চলছে। বাকি কাজ ৩১ ডিসেম্বরের আগেই শেষ হবে। ১ তারিখের আগেই কাজ শেষ হবে।’\n\nআইপি কালেকশনের স্বত্বাধিকারী রহমতউল্লাহ বলেন, ‘আমাদের স্টলের প্রায় ৭০ শতাংশ কাজ শেষ। ডেকোরেশনের কাজও শেষ পর্যায়ে আছে। এখন রঙের কাজ চলছে।’\n\nএখনও সাজানো হচ্ছে বিভিন্ন স্টল\n\nরফতানি উন্নয়ন ব্যুরো (ইপিবি) সূত্রে জানা গেছে, এবারের মেলায় দেশি ও বিদেশি মিলিয়ে মোট ৩২৪টি স্টল ও প্যাভিলিয়ন বরাদ্দ দেওয়া হয়েছে। ভারত, পাকিস্তান, তুরস্ক, ইরান, সিঙ্গাপুর ও আফগানিস্তানসহ একাধিক দেশের প্রতিষ্ঠান এতে অংশ নিচ্ছে। বিশেষ আকর্ষণ হিসেবে থাকছে ‘বাংলাদেশ স্কয়ার’, যেখানে দর্শনার্থীরা দেশের ইতিহাস, ঐতিহ্য ও উন্নয়ন অগ্রযাত্রার বিভিন্ন দিক সম্পর্কে জানতে পারবেন।\n\nইপিবির মেলা ও প্রদর্শনী বিভাগের পরিচালক (উপ-সচিব) ওয়ারেস হোসাইন বাংলা ট্রিবিউনকে বলেন, ‘আন্তর্জাতিক বাণিজ্য মেলার ৩০তম আসরের সব প্রস্তুতি শেষ পর্যায়ে। ৩১ ডিসেম্বরের মধ্যেই প্যাভিলিয়ন ও স্টলের কাজ সম্পন্ন হবে। এবার ৩ জানুয়ারি উদ্বোধন হবে। তিন দিনের রাষ্ট্রীয় শোক পালনের সিদ্ধান্ত হওয়ায় দুদিন পেছানো হয়েছে।’\n\nতিনি বলেন, ‘মেলার নিরাপত্তা নিশ্চিত করতে সিসিটিভি নজরদারি, নিয়ন্ত্রিত প্রবেশপথ ও সার্বক্ষণিক নিরাপত্তা টিম থাকবে। পাশাপাশি নকল ও নিম্নমানের পণ্য বিক্রি ঠেকাতে কঠোর মনিটরিং ব্যবস্থা থাকবে।’\n\nবাণিজ্য মন্ত্রণালয়ের অতিরিক্ত সচিব (রফতানি) আব্দুর রহিম খান বলেন, ‘রাষ্ট্রীয় শোকের বিষয়টি মাথায় রেখে উদ্বোধনী অনুষ্ঠান পেছানো হয়েছে। তবে সার্বিক আয়োজন, পরিবেশবান্ধব ব্যবস্থাপনা ও তারুণ্যের অংশগ্রহণ নিশ্চিত করতে সব প্রস্তুতি আগের পরিকল্পনা অনুযায়ী চলছে। এবারের মেলায় পলিথিন ব্যাগ ও সিঙ্গেল ইউজ প্লাস্টিক ব্যবহার নিষিদ্ধ করা হয়েছে। বিকল্প হিসেবে পরিবেশবান্ধব শপিং ব্যাগ সরবরাহ করা হবে। পাশাপাশি মাসব্যাপী সেমিনার ও সাংস্কৃতিক আয়োজন থাকবে।’\n\nসব মিলিয়ে শোকের কারণে সময় পরিবর্তন হলেও আগামী ৩ জানুয়ারি উদ্বোধনের মাধ্যমে মেলার ৩০তম আসরকে সফল ও সুশৃঙ্খলভাবে আয়োজনের লক্ষ্যে কাজ করে যাচ্ছে ইপিবি।",
    "date": "2025-12-31T08:01:00+06:00",
    "language": "bn",
    "source": "bangla_tribune",
    "category": "country",
    "tokens": 639,
    "named_entities": [],
    "tags": [],
    "crawled_at": "2026-02-02T19:50:12.621616"
  },
  {
    "url": "https://www.banglatribune.com/business/news/928193/%E0%A6%95%E0%A6%BE%E0%A6%81%E0%A6%9A%E0%A6%BE%E0%A6%AE%E0%A6%BE%E0%A6%B2-%E0%A6%86%E0%A6%AE%E0%A6%A6%E0%A6%BE%E0%A6%A8%E0%A6%BF-%E0%A6%A6%E0%A7%87%E0%A6%B0%E0%A6%BF%E0%A6%A4%E0%A7%87-%E0%A6%AE%E0%A7%82%E0%A6%B2%E0%A7%8D%E0%A6%AF-%E0%A6%AA%E0%A6%B0%E0%A6%BF%E0%A6%B6%E0%A7%8B%E0%A6%A7%E0%A7%87-%E0%A6%B8%E0%A7%81%E0%A6%AC%E0%A6%BF%E0%A6%A7%E0%A6%BE%E0%A6%B0",
    "title": "কাঁচামাল আমদানি: দেরিতে মূল্য পরিশোধে সুবিধার মেয়াদ বাড়লো",
    "body": "শিল্পের কাঁচামাল, কৃষি উপকরণ ও সার আমদানিতে দেরিতে মূল্য পরিশোধের (ইউজেন্স) সুবিধার মেয়াদ বাড়িয়েছে বাংলাদেশ ব্যাংক। নতুন সিদ্ধান্ত অনুযায়ী, এসব পণ্য আমদানির ক্ষেত্রে বিদেশি বিক্রেতাকে সর্বোচ্চ ২৭০ দিন পর মূল্য পরিশোধের শর্তে লেটার অব ক্রেডিট (এলসি) খোলা যাবে।\n\nসোমবার (২৯ ডিসেম্বর) বাংলাদেশ ব্যাংকের বৈদেশিক মুদ্রা ও নীতি বিভাগ এ সংক্রান্ত একটি সার্কুলার জারি করে অনুমোদিত ডিলার (এডি) ব্যাংকগুলোর কাছে পাঠিয়েছে।\n\nকেন্দ্রীয় ব্যাংক জানায়, আগে এই সুবিধা ৩১ ডিসেম্বর ২০২৫ পর্যন্ত সর্বোচ্চ ৩৬০ দিনের জন্য কার্যকর ছিল। তবে সংশোধিত নির্দেশনা অনুযায়ী, এখন ইউজেন্স মেয়াদ হবে সর্বোচ্চ ২৭০ দিন অথবা গ্রাহকের ক্যাশ কনভার্সন সাইকেল— এই দুইয়ের মধ্যে যেটি কম। এ ক্ষেত্রে আর কোনও নির্দিষ্ট শেষ তারিখ নির্ধারণ করা হয়নি। বরং সুবিধাটি স্থায়ীভাবে কার্যকর থাকবে।\n\nসার্কুলারে আরও বলা হয়েছে, ইউজেন্স সুবিধা দেওয়ার আগে সংশ্লিষ্ট ব্যাংককে গ্রাহকের পূর্ববর্তী ব্যবসায়িক কার্যক্রম ও লেনদেনের ইতিহাস যাচাই করতে হবে এবং নির্ধারিত ক্যাশ কনভার্সন সাইকেল বাস্তবসম্মত কিনা তা নিশ্চিত করতে হবে।\n\nব্যাক-টু-ব্যাক এলসির ক্ষেত্রে ইউজেন্স মেয়াদ নির্ধারণ করা হবে রফতানি আয় দেশে ফেরানোর নির্ধারিত সময়সীমার সঙ্গে সামঞ্জস্য রেখে। তবে রফতানি উন্নয়ন তহবিল (ইডিএফ) ঋণের আওতায় অর্থায়িত আমদানিতে এই বর্ধিত ইউজেন্স সুবিধা প্রযোজ্য হবে না।\n\nবাংলাদেশ ব্যাংকের এই সিদ্ধান্তকে ব্যবসায়ী নেতা ও শিল্পসংশ্লিষ্টরা ইতিবাচক হিসেবে দেখছেন। তাদের মতে, সুবিধাটি স্থায়ী হওয়ায় বারবার মেয়াদ বাড়ানোর প্রয়োজন পড়বে না, ফলে আমদানি– রফতানি কার্যক্রম আরও সহজ ও স্বাভাবিক হবে।",
    "date": "2025-12-29T20:58:13+06:00",
    "language": "bn",
    "source": "bangla_tribune",
    "category": "business",
    "tokens": 207,
    "named_entities": [],
    "tags": [],
    "crawled_at": "2026-02-02T19:50:15.664752"
  },
  {
    "url": "https://www.banglatribune.com/business/industry-and-trade/922643/%E0%A6%AC%E0%A7%83%E0%A6%B9%E0%A6%B8%E0%A7%8D%E0%A6%AA%E0%A6%A4%E0%A6%BF%E0%A6%AC%E0%A6%BE%E0%A6%B0-%E0%A6%A6%E0%A7%8B%E0%A6%95%E0%A6%BE%E0%A6%A8-%E0%A6%93-%E0%A6%AC%E0%A6%BF%E0%A6%AA%E0%A6%A3%E0%A6%BF%E0%A6%AC%E0%A6%BF%E0%A6%A4%E0%A6%BE%E0%A6%A8-%E0%A6%96%E0%A7%8B%E0%A6%B2%E0%A6%BE-%E0%A6%A5%E0%A6%BE%E0%A6%95%E0%A6%AC%E0%A7%87",
    "title": "বৃহস্পতিবার দোকান ও বিপণিবিতান খোলা থাকবে",
    "body": "কার্যক্রমনিষিদ্ধ আওয়ামী লীগ বৃহস্পতিবার (১৩ নভেম্বর) ঢাকা ‘লকডাউন’ কর্মসূচি ঘোষণা করেছে। এ নিয়ে জনমনে আতঙ্ক থাকলেও কর্মসূচি ঠেকাতে সর্বাত্মক ব্যবস্থা নিয়েছে সরকার। এ অবস্থায় দেশের সব দোকান ও বিপণিবিতান খোলা রাখার ঘোষণা দিয়েছেন ব্যবসায়ীরা।\n\nবাংলাদেশ দোকান ব্যবসায়ী মালিক সমিতি ও ঢাকা মহানগর দোকান ব্যবসায়ী মালিক সমিতির স্থায়ী কমিটির যৌথসভায় এ সিদ্ধান্ত নেওয়া হয়েছে।\n\nবুধবার (১২ নভেম্বর) বাংলাদেশ দোকান ব্যবসায়ী মালিক সমিতির সভাপতি মো. নাজমুল হাসান মাহমুদ এবং ঢাকা মহানগর দোকান ব্যবসায়ী মালিক সমিতির সভাপতি মো. আরিফুর রহমান টিপুর সই করা সংবাদ বিজ্ঞপ্তিতে বৃহস্পতিবার দোকান খোলা রাখার ঘোষণা দেওয়া হয়েছে।",
    "date": "2025-11-12T16:43:01+06:00",
    "language": "bn",
    "source": "bangla_tribune",
    "category": "business",
    "tokens": 89,
    "named_entities": [],
    "tags": [],
    "crawled_at": "2026-02-02T19:50:18.706065"
  },
  {
    "url": "https://www.banglatribune.com/business/news/918905/%E0%A6%AC%E0%A6%BF%E0%A6%A8%E0%A6%BF%E0%A6%AF%E0%A6%BC%E0%A7%8B%E0%A6%97-%E0%A6%AC%E0%A6%BE%E0%A6%A3%E0%A6%BF%E0%A6%9C%E0%A7%8D%E0%A6%AF-%E0%A6%93-%E0%A6%AA%E0%A7%8D%E0%A6%B0%E0%A6%AF%E0%A7%81%E0%A6%95%E0%A7%8D%E0%A6%A4%E0%A6%BF%E0%A6%A4%E0%A7%87-%E0%A6%9A%E0%A7%80%E0%A6%A8%E0%A7%87%E0%A6%B0-%E0%A6%89%E0%A6%A4%E0%A7%8D%E0%A6%A5%E0%A6%BE%E0%A6%A8",
    "title": "বিনিয়োগ, বাণিজ্য ও প্রযুক্তিতে চীনের উত্থান: বাংলাদেশ কতটা প্রস্তুত?",
    "body": "চট্টগ্রাম বন্দরের কুয়াশা ভেদ করে প্রতিদিন যেসব কনটেইনারবাহী ট্রাক ঢাকার দিকে দিকে ছুটে চলে, তার অনেকগুলোর ভেতরে থাকে ‘মেড ইন চায়না’ লেখা যন্ত্রাংশ, পোশাক, ইলেকট্রনিক-সামগ্রীসহ বিভিন্ন কাঁচামাল। অপরদিকে বন্দরের গেট পেরিয়ে চীনের উদ্দেশে যাত্রা করে চিংড়ি, চামড়া, জুটজাত পণ্য ও অন্যান্য রফতানিপণ্য ভরা কনটেইনার। এই যাওয়া-আসার গল্পটাই আজ বাংলাদেশের অর্থনীতির এক গুরুত্বপূর্ণ অধ্যায়—নাম তার চীন। চীনের উত্থান কেবল বৈশ্বিক অর্থনীতিতেই নয়, বাংলাদেশের অর্থনীতিতেও নতুন বাস্তবতা তৈরি করেছে। এখন প্রশ্ন, বাংলাদেশ কি প্রস্তুত এই পরিবর্তনের সঙ্গে তাল মিলিয়ে এগোতে?\n\nচীন শুধু বাণিজ্যে নয়, পদ্মা সেতু, পদ্মা রেল সংযোগ প্রকল্প, ঢাকা এলিভেটেড এক্সপ্রেসওয়েগুলোতে এবং কর্ণফুলী টানেলসহ বড় অবকাঠামো নির্মাণে সহায়তা দিয়ে আসছে। চীনা বিনিয়োগ ও প্রযুক্তি বাংলাদেশকে শুধু অবকাঠামো নির্মাণে সাহায্য করছে না, বরং শিল্প উৎপাদন, রফতানি ও বৈদেশিক বাণিজ্যেও নতুন গতি আনছে।\n\nকেন্দ্রীয় ব্যাংকের কর্মকর্তারা জানাচ্ছেন, বাংলাদেশের রফতানি খাতকে গতিশীল রাখতে যেসব কাঁচামাল ও যন্ত্রপাতি প্রয়োজন, তার বেশিরভাগ আসে চীন থেকে। সেন্টার ফর পলিসি ডায়ালগের (সিপিডি) বিশেষ ফেলো ড. মোস্তাফিজুর রহমান বলেন, “আগে মূলধনি যন্ত্রপাতি প্রধানত জার্মানি, যুক্তরাষ্ট্র ও দক্ষিণ কোরিয়া থেকে আসতো। এখন সেই জায়গা দখল করেছে চীন। ফলে বাংলাদেশ ব্যাপকভাবে চীনা কাঁচামাল ও যন্ত্রপাতি আমদানি বাড়িয়েছে।”\n\nবাংলাদেশের শিল্প উৎপাদন ও রফতানি সক্ষমতা টিকিয়ে রাখতে চীনের ওপর নির্ভরতা ক্রমেই বাড়ছে। এটি দুই দেশের অর্থনৈতিক সম্পর্ককে আরও গভীর করেছে, যেখানে শুধু অর্থনৈতিক হিসাবই নয়, কৌশলগত দৃষ্টিকোণ থেকেও চীনের প্রভাব স্পষ্ট।\n\nচীনের সরবরাহকৃত যন্ত্রপাতি ও কাঁচামাল রফতানির সময়সীমা কমিয়ে দিয়েছে। ফলে স্থানীয় উৎপাদকরা আন্তর্জাতিক বাজারে দ্রুত প্রতিযোগিতা করতে পারছে। বিশেষ করে পোশাক, চামড়া, জুটজাত পণ্য ও ইলেকট্রনিক্স খাতের রফতানি কার্যক্রমে চীনের সরবরাহ গুরুত্বপূর্ণ ভূমিকা রাখছে।\n\nঅবকাঠামো বিনিয়োগে চীনের প্রভাব\n\nবাংলাদেশে চীনের উপস্থিতি সবচেয়ে বেশি চোখে পড়ে অবকাঠামোগত প্রকল্পে। পদ্মা সেতুর সংযোগ সড়ক থেকে শুরু করে পায়রা বন্দর, কর্ণফুলী টানেল, রূপপুর পারমাণবিক প্রকল্পের আশপাশের উন্নয়ন, কিংবা এক্সপ্রেসওয়ে—সবখানেই রয়েছে চীনা কোম্পানির হাত রয়েছে।\n\nচীনের সরকারি ঋণ ও বিনিয়োগ এখন বাংলাদেশের অন্যতম বড় উৎস। বাংলাদেশ-চীন অর্থনৈতিক করিডর (বিসিআইএম) এবং “বেল্ট অ্যান্ড রোড ইনিশিয়েটিভ” (বিআরআই) এর আওতায় চীন বাংলাদেশের ৩০টিরও বেশি প্রকল্পে বিনিয়োগ করছে। অর্থনীতিবিদদের হিসাবে, বর্তমানে চীনা বিনিয়োগের পরিমাণ দাঁড়িয়েছে প্রায় ১ হাজার কোটি ডলারেরও বেশি।\n\nএই বিনিয়োগের মধ্যে রয়েছে শিল্পাঞ্চল, বিদ্যুৎকেন্দ্র, রেলওয়ে, বন্দর সম্প্রসারণ ও টেলিকম অবকাঠামো।\n\nএ প্রসঙ্গে জানতে চাইলে বিশ্বব্যাংকের ঢাকা অফিসের সাবেক প্রধান অর্থনীতিবিদ ড. জাহিদ হোসেন বাংলা ট্রিবিউনকে  বলেন, “চীনের বিনিয়োগ বাংলাদেশের অবকাঠামো ঘাটতি পূরণে গুরুত্বপূর্ণ ভূমিকা রাখছে। তবে ঋণের শর্ত ও প্রকল্পগুলোর টেকসইতা নিশ্চিত করা এখন বড় চ্যালেঞ্জ।”\n\nটেলিকম খাতে চীনের প্রভাব\n\nবাংলাদেশের ডিজিটাল অবকাঠামোর বড় অংশ এখন চীনা প্রযুক্তিনির্ভর। মোবাইল নেটওয়ার্কের যন্ত্রাংশ, ফাইবার অপটিক, সিসিটিভি ক্যামেরা, এমনকি সরকারি তথ্যপ্রযুক্তি প্রকল্পেও হুয়াওয়ে ও জেডটিই’র ভূমিকা বিশাল।\n\nবাংলাদেশের টেলিকম কোম্পানিগুলোর (গ্রামীণফোন বাদে) প্রায় সবগুলোই চীনা সরঞ্জাম ব্যবহার করে। এ ছাড়াও সরকারি নিরাপত্তা অবকাঠামো, স্মার্ট সিটি প্রকল্প, এবং ডেটা সেন্টারে চীনা কোম্পানির প্রযুক্তি রয়েছে।\n\nএখানে ভূ-রাজনৈতিক একটি বাস্তবতা আছে। যুক্তরাষ্ট্র ও পশ্চিমা দেশগুলো যেখানে ৫জি নেটওয়ার্কে হুয়াওয়ে বর্জন করছে, সেখানে বাংলাদেশ চীনা প্রযুক্তি গ্রহণে তুলনামূলক উন্মুক্ত।\n\nবড় হচ্ছে প্রযুক্তিনির্ভর অর্থনীতি: বাড়ছে সম্ভাবনা\n\nচীন শুধু বিনিয়োগই নয়, প্রযুক্তিগত সহায়তার ক্ষেত্রেও বড় ভূমিকা রাখছে। বাংলাদেশের ডিজিটাল অর্থনীতির বিকাশে চীনা কোম্পানিগুলো সরাসরি কাজ করছে—বিশেষ করে ফাইবার অপটিক নেটওয়ার্ক, স্মার্ট ডেটা সেন্টার ও ক্লাউড প্রযুক্তিতে।\n\nসরকারের “স্মার্ট বাংলাদেশ” উদ্যোগের সঙ্গে চীনা প্রযুক্তির মেলবন্ধন নতুন বাজার ও সেবা খাতের জন্ম দিচ্ছে।\n\nউদাহরণস্বরূপ ই-কমার্স, মোবাইল পেমেন্ট, এআই-নির্ভর সাপ্লাই চেইন এবং ডিজিটাল কৃষি বাজার এখন দ্রুত প্রসার পাচ্ছে। এসবই বাজার অর্থনীতির নতুন জগত তৈরি করছে, যেখানে প্রযুক্তি ও উদ্ভাবন মূল্য নির্ধারণ ও প্রতিযোগিতাকে প্রভাবিত করছে।\n\n২০২৫ সালের প্রথম তিন মাসে চীনা বিনিয়োগ আগের বছরের তুলনায় তিনগুণ বেড়েছে। বর্তমানে প্রায় এক হাজার চীনা কোম্পানি দেশে কার্যক্রম চালাচ্ছে—গার্মেন্টস, নির্মাণ, বিদ্যুৎ, নবায়নযোগ্য জ্বালানি ও তথ্যপ্রযুক্তি খাতে।\n\nচট্টগ্রাম ইপিজেডে চীনা মালিকানাধীন ডিরেকশন টেকনোলজি (বাংলাদেশ) লিমিটেড ৩০ মিলিয়ন ডলার বিনিয়োগে হেডফোন ও ডেটা ক্যাবল উৎপাদন কারখানা স্থাপন করছে। এতে ৪৭৮ জন স্থানীয় কর্মী নতুন চাকরিতে যুক্ত হবে।\n\nচায়না লেসো গ্রুপও প্রায় ৩২ কোটি ৭৭ লাখ ডলার বিনিয়োগে নতুন কারখানা স্থাপন করছে, যেখানে সৌর প্যানেল, পিভিসি পাইপ, স্যানিটারি-সামগ্রী ও নির্মাণ উপকরণ উৎপাদন হবে এবং ৫০০-৬০০ জন কর্মসংস্থান সৃষ্টি হবে।\n\nবাংলাদেশ অর্থনৈতিক অঞ্চল কর্তৃপক্ষ (বেজা) তথ্য অনুযায়ী, শুধু চট্টগ্রামের আনোয়ারা এলাকার চায়না ইকোনমিক অ্যান্ড ইন্ডাস্ট্রিয়াল জোনে প্রায় ৩০টির বেশি চীনা কোম্পানি কার্যক্রম চালাচ্ছে। বেজা সম্প্রতি চীনের বহুজাতিক শিল্প প্রতিষ্ঠান চায়না লেসো গ্রুপের কাছে ১২.৫ একর জমি হস্তান্তর করেছে।\n\nচীনের প্রত্যক্ষ বিনিয়োগ (এফডিআই) ২০২৪ সালের শেষে প্রায় ১.৩৫ বিলিয়ন ডলার ছুঁয়েছে, যা দক্ষিণ এশিয়ার দেশগুলোর মধ্যে অন্যতম বেশি। গার্মেন্টস, ইলেকট্রনিক্স, নির্মাণ ও নবায়নযোগ্য জ্বালানির মতো খাতে চীনা কোম্পানিগুলোর উপস্থিতি দ্রুত বাড়ছে। বেপজার তথ্য অনুযায়ী, বর্তমানে চীন বাংলাদেশের দ্বিতীয় বৃহত্তম বিনিয়োগকারী দেশ। চট্টগ্রাম ও মোংলা রফতানি প্রক্রিয়াকরণ এলাকায় চীনা মালিকানাধীন বা যৌথভাবে পরিচালিত কারখানার সংখ্যা বাড়ছে দ্রুত।\n\nঢাকা ও নারায়ণগঞ্জের শিল্পাঞ্চলেও চীনা বিনিয়োগে গড়ে উঠেছে টেক্সটাইল, প্লাস্টিক ও ইলেকট্রনিক্স কারখানা। অনেক চীনা উদ্যোক্তা বাংলাদেশকে দক্ষিণ এশিয়ার নতুন উৎপাদন হাব হিসেবে দেখছেন, কারণ এখানে শ্রমমূল্য তুলনামূলক কম।\n\nচীনের সহায়তায় নারায়ণগঞ্জে গড়ে উঠছে ‘বাংলাদেশ-চায়না ফ্রেন্ডশিপ এক্সিবিশন সেন্টার’, যা দুই দেশের বাণিজ্য সম্পর্ক আরও বাড়াবে বলে আশা করা হচ্ছে।\n\nবাংলাদেশের অর্থনীতিতে চীনের প্রভাব\n\nচীনের সঙ্গে বাংলাদেশের অর্থনৈতিক সম্পর্ক এখন কেবল বন্ধুত্বের নয়, বরং বাজার অর্থনীতিকে নতুন উচ্চতায় নিয়ে যাচ্ছে। চীনের পুঁজি ও প্রযুক্তি বাংলাদেশের শিল্প, অবকাঠামো এবং তথ্যপ্রযুক্তি খাতে নতুন গতি এনে দিচ্ছে। বন্দর, সড়ক, বিদ্যুৎ এবং ডিজিটাল সেবায় চীনা বিনিয়োগ দেশের বাজার কার্যকারিতা বাড়াচ্ছে।\n\nরফতানি খাতেও বৈচিত্র্য দেখা দিচ্ছে। শুধু পোশাক নয়, এখন ওষুধ, চামড়া, কৃষিপণ্য ও ইলেকট্রনিক্স খাতেও বাংলাদেশের রফতানি বাড়ানোর সুযোগ তৈরি হয়েছে। নতুন শিল্প ও সেবা খাতে লাখো কর্মসংস্থানের সম্ভাবনা সৃষ্টি হচ্ছে। ডিজিটাল অর্থনীতি তরুণ উদ্যোক্তাদের জন্য নতুন সুযোগের দ্বারও খুলছে।\n\nবিশ্লেষকরা মনে করেন, ভারসাম্যপূর্ণ ও টেকসই অংশীদারত্বের মাধ্যমে আগামী দশকে বাংলাদেশ দক্ষিণ এশিয়ার অন্যতম উদীয়মান বাজার অর্থনীতির দেশ হিসেবে আত্মপ্রকাশ করতে পারে।\n\nঅর্থনৈতিক অঞ্চল কর্তৃপক্ষ (বেজা) চট্টগ্রামের আনোয়ারা, চাঁদপুর ও ভোলায় তিনটি চীনা অর্থনৈতিক অঞ্চল স্থাপনের অনুমোদন দিয়েছে। এদিকে চীন বাংলাদেশকে এলডিসি তালিকা থেকে উত্তরণের পরবর্তী দুই বছরের শুল্কমুক্ত সুবিধা অব্যাহত রাখার প্রতিশ্রুতি দিয়েছে।\n\nএ প্রসঙ্গে বাংলাদেশ ইনভেস্টমেন্ট ডেভেলপমেন্ট অথরিটির (বিডা) ব্যবসা উন্নয়ন বিভাগের প্রধান নাহিয়ান রহমান রোচি মনে করেন, বাংলাদেশ ও চীনের মধ্যে ৫০ বছরের বন্ধুত্বপূর্ণ সম্পর্ক এখন আরও শক্ত ও কার্যকর পর্যায়ে পৌঁছেছে। দুই দেশের অর্থনৈতিক ও প্রযুক্তিগত সহযোগিতা নতুন সুযোগের দরজা খুলে দিচ্ছে। তিনি উল্লেখ করেন, “চীন আমাদের অন্যতম বড় বিনিয়োগ অংশীদার। টানা ১৫ বছর ধরে চীন বাংলাদেশের সবচেয়ে বড় বাণিজ্য অংশীদার। বর্তমানে বাংলাদেশে প্রায় এক হাজার চীনা কোম্পানি কাজ করছে।”\n\nরোচি জানান, অবকাঠামো উন্নয়ন, তৈরি পোশাক, ওষুধ, নবায়নযোগ্য জ্বালানি, তথ্যপ্রযুক্তি (আইসিটি) ও ইলেকট্রনিক্স খাতে চীনা বিনিয়োগ এখন আরও বাড়ছে। “চীনা বিনিয়োগকারীদের আগ্রহ দেখে আমরা আশাবাদী যে এসব খাতে বাংলাদেশ আরও এগিয়ে যাবে।’’\n\nতিনি বলেন, “চীনা বিনিয়োগকারীদের জন্য বাংলাদেশে ইতোমধ্যে একটি বিশেষ অর্থনৈতিক অঞ্চল তৈরি হয়েছে। এখন দ্বিতীয় অঞ্চল তৈরির কাজ চলছে। আমরা বিনিয়োগকারীদের জন্য কর ও অন্যান্য প্রণোদনায় বেশ আকর্ষণীয় সুযোগ দিচ্ছি।”\n\nসরকারি পরিসংখ্যান অনুযায়ী, ২০২৪ সালে চীন থেকে বাংলাদেশে আমদানি হয় প্রায় ২৩ বিলিয়ন ডলারের পণ্য। এসবের মধ্যে রয়েছে মেশিনারি, ইলেকট্রনিক যন্ত্রপাতি, তুলা, রাসায়নিক এবং বিভিন্ন কাঁচামাল।\n\nঅপরদিকে, বাংলাদেশ চীনে রফতানি করেছে মাত্র ৭০০ মিলিয়ন ডলারের মতো পণ্য। অর্থাৎ বাণিজ্য ঘাটতি এখনও ব্যাপক। তবে সরকারের তথ্য বলছে, সাম্প্রতিক দুই বছরে রফতানি কিছুটা বেড়েছে—বিশেষ করে পোশাক, ওষুধ, চামড়া ও কৃষিপণ্য খাতে।\n\nবাংলাদেশ বিনিয়োগ উন্নয়ন কর্তৃপক্ষের (বিডা) এক কর্মকর্তা জানান, “চীন বাংলাদেশের জন্য শুধু একটি রফতানি গন্তব্য নয়, বরং প্রযুক্তি, উৎপাদন ও উদ্ভাবনের এক বিশাল উৎস।”\n\nবাংলাদেশ চায়না চেম্বার অব কমার্স অ্যান্ড ইন্ডাস্ট্রির (বিসিসিসিআই) সাবেক মহাসচিব আল মামুন মৃধা বাংলা ট্রিবিউনকে বলেন, ‘‘বাংলাদেশের রফতানিকারকরা তুলনামূলক কম দামে এবং স্বল্প সময়ে চীন থেকে সহজেই কাঁচামাল সংগ্রহ করতে পারছেন। এর ফলে তারা বিশ্ববাজারে প্রতিযোগিতামূলকভাবে পণ্য রফতানিতে গুরুত্বপূর্ণ ভূমিকা রাখতে সক্ষম হয়েছেন।’’\n\nতিনি বলেন, “বাংলাদেশের পণ্য সরাসরি চীনে রফতানি কম হলেও আমরা সারা পৃথিবীতে যে পণ্য রফতানি করি, তার বেশিরভাগের পেছনে চীনের অবদান উল্লেখযোগ্য। দেশের উদ্যোক্তারা চীন থেকে কাঁচামাল আমদানি করে তাতে মূল্য সংযোজনের মাধ্যমে নানা দেশে রফতানি করছেন।”\n\nআল মামুন মৃধা আরও বলেন, “বাংলাদেশের ইলেকট্রনিক শিল্পের বিকাশেও চীনের ভূমিকা অনস্বীকার্য। শিল্পে ব্যবহৃত বেশিরভাগ যন্ত্র ও যন্ত্রাংশ আসে চীন থেকে। সুলভ মূল্যে এসব উপকরণ সরবরাহের কারণে আমরা শুধু নিজস্ব বাজারই নয়, আন্তর্জাতিক বাজারেও প্রতিযোগিতায় টিকে থাকতে পারছি।”\n\nসেন্টার ফর অল্টারনেটিভস পরিচালিত জরিপে দেখা গেছে, ৭৫ শতাংশের বেশি বাংলাদেশি চীনের সঙ্গে সম্পর্ককে ইতিবাচকভাবে দেখছেন। শিক্ষা ও চিকিৎসায় চীনের প্রতি আগ্রহও বেড়েছে—৭৫ শতাংশ উত্তরদাতা উচ্চশিক্ষার জন্য চীন বেছে নিতে আগ্রহী, আর চিকিৎসার ক্ষেত্রে ২৯ শতাংশ অংশগ্রহণকারী চীনে যেতে ইচ্ছুক।\n\nগবেষকদের মতে, বাংলাদেশের অবকাঠামো উন্নয়ন ও শিল্পায়নে চীনের ভূমিকা এবং এর অরাজনৈতিক-কূটনৈতিক অবস্থান এই ইতিবাচক ধারণার প্রধান কারণ।\n\nবাণিজ্য ও শিল্পে ভারসাম্য\n\nবাংলাদেশ ও চীনের মধ্যে বাণিজ্য সম্পর্ক গত এক দশকে বহুগুণে বেড়েছে। তবে এখনও এটি একপাক্ষিক। ২০২২-২৩ অর্থবছরে চীনে বাংলাদেশের রফতানি ছিল মাত্র ৭১৫ মিলিয়ন ডলার (মোট রফতানির ১.৬১ শতাংশ), বিপরীতে চীন থেকে আমদানি ছিল প্রায় ২৮ বিলিয়ন ডলার— যা বাংলাদেশের মোট আমদানির এক-তৃতীয়াংশ। বাংলাদেশ পরিসংখ্যান ব্যুরোর (বিবিএস) তথ্য অনুযায়ী, ২০২৪-২৫ অর্থবছরের প্রথমার্ধে চীন থেকে আমদানি হয়েছে প্রায় ২ হাজার ২০০ কোটি ডলারের বেশি পণ্য, যা দেশের মোট আমদানির প্রায় এক-চতুর্থাংশ। একই সময়ে বাংলাদেশ থেকে চীনে রফতানি মাত্র ৮৫ কোটি ডলারের মতো। অর্থাৎ, বাণিজ্য ঘাটতি বিশাল— প্রায় ২ হাজার ১০০ কোটি ডলার।\n\nতবে এ ঘাটতি কেবল নেতিবাচক নয়। চীন থেকে আসা পণ্যগুলোর বড় অংশই বাংলাদেশের উৎপাদন খাতের কাঁচামাল ও যন্ত্রপাতি। বিশেষ করে তৈরি পোশাক শিল্পের জন্য যে ফেব্রিক, সুতা, বোতাম, জিপার ইত্যাদি দরকার—তার বড় অংশই আসে চীন থেকে। ফলে আমদানি বাড়লেও তা দেশের শিল্প খাতকে সচল রাখছে।\n\nবাংলাদেশ থেকে চীনে রফতানির তালিকা তুলনামূলক ছোট। তবু কিছু খাত ধীরে ধীরে জায়গা করে নিচ্ছে। বিশেষ করে সামুদ্রিক খাদ্য, চামড়া ও চামড়াজাত পণ্য, জুট এবং ফার্মাসিউটিক্যালস। ২০২০ সালে চীন বাংলাদেশের জন্য শুল্কমুক্ত সুবিধা ঘোষণা করার পর কিছুটা ইতিবাচক প্রভাব দেখা গেছে। তবু রফতানির পরিমাণ এখনও আমদানির তুলনায় সামান্য।\n\nবিশ্লেষকরা বলছেন, রফতানি ঘাটতি কমাতে বাংলাদেশকে রফতানির পণ্যবৈচিত্র্য ও বাজার সম্প্রসারণে কাজ করতে হবে। বিশেষ করে চীনের বাজারে তৈরি পোশাক, ওষুধ, পাটজাত পণ্য এবং হালকা প্রকৌশল সামগ্রী রফতানির সম্ভাবনা রয়েছে, তবে তা কাজে লাগাতে সক্রিয় বাণিজ্য কূটনীতি প্রয়োজন।\n\nপ্রযুক্তি ও অবকাঠামো সহযোগিতা\n\nচীনা প্রযুক্তি ও অর্থায়নে ইতোমধ্যে বাংলাদেশে বাস্তবায়িত হয়েছে বেশ কয়েকটি বড় প্রকল্প। এর মধ্যে উল্লেখযোগ্য: পদ্মা সেতুর রেল সংযোগ, পায়রা বিদ্যুৎকেন্দ্র, কর্ণফুলী টানেল, রূপপুর পারমাণবিক বিদ্যুৎকেন্দ্র।\n\nডিজিটাল অবকাঠামো ও টেলিকম খাত\n\nহুয়াওয়ে, জেডটিই, ট্রান্সসিয়ন হোল্ডিংসের মতো চীনা কোম্পানির উপস্থিতি বাংলাদেশের প্রযুক্তিনির্ভর অর্থনীতিকে নতুন মাত্রা দিয়েছে। তবে বিশেষজ্ঞদের মতে, প্রযুক্তি হস্তান্তরের বিষয়টি এখনও কাঙ্ক্ষিত পর্যায়ে পৌঁছায়নি। স্থানীয় শিল্পে চীনা প্রযুক্তির বাস্তব ব্যবহার ও জ্ঞান স্থানান্তর বাড়াতে যৌথ উদ্যোগ প্রয়োজন।\n\nবেল্ট অ্যান্ড রোড ইনিশিয়েটিভ (বিআরআই) ও কৌশলগত প্রভাব\n\n২০১৬ সালে বাংলাদেশ বিআরআই-এ যুক্ত হওয়ার পর থেকে অবকাঠামো উন্নয়নে চীনা অর্থায়ন বেড়েছে বহুগুণে। বর্তমানে প্রায় ৪০টির বেশি প্রকল্পে চীনের অর্থায়ন বা কারিগরি সহায়তা রয়েছে। বিআরআই প্রকল্পের আওতায় পদ্মা রেল সংযোগ, পায়রা ও মাতারবাড়ি বন্দর, কর্ণফুলী টানেল এবং বিভিন্ন সড়ক ও জ্বালানি প্রকল্পে চীনা অর্থায়ন রয়েছে।\n\nএসব প্রকল্প বাংলাদেশের উৎপাদন, লজিস্টিকস ও রফতানি সক্ষমতা বাড়াচ্ছে।\n\nদেশের অর্থনীতিবিদদের মতে, এসব অবকাঠামো শুধু বাণিজ্য সহজ করছে না, বরং স্থানীয় বাজার অর্থনীতিকেও প্রতিযোগিতামূলক করছে। তারা বলছেন, “যেখানে আগে শিল্পাঞ্চলগুলো শুধু ঢাকাকেন্দ্রিক ছিল, এখন তা ছড়িয়ে পড়ছে চট্টগ্রাম, রাজশাহী, সিলেট ও বরিশাল অঞ্চলে।”\n\nবিশ্লেষকরা মনে করেন, এসব প্রকল্পে স্বচ্ছতা ও ঋণ টেকসইতা গুরুত্বপূর্ণ। চীনের সঙ্গে সম্পর্ক বাংলাদেশের উন্নয়ন কাঠামোয় গুরুত্বপূর্ণ ভূমিকা রাখছে, তবে অতিরিক্ত ঋণনির্ভর প্রকল্প অর্থনৈতিক ভারসাম্যে চাপ তৈরি করতে পারে।\n\nঋণনির্ভর উন্নয়ন: আশীর্বাদ নাকি উদ্বেগ?\n\nচীনা ঋণ নিয়ে বাংলাদেশে মতভেদ আছে। সরকার বলছে, এসব প্রকল্প দেশের উন্নয়ন ত্বরান্বিত করছে। কিন্তু অর্থনীতিবিদদের একটি অংশ মনে করেন, অতিরিক্ত ঋণ-নির্ভরতা ভবিষ্যতে চাপ তৈরি করতে পারে।\n\nবাংলাদেশের মোট বৈদেশিক ঋণের মধ্যে চীনের অংশ প্রায় ৬-৭ শতাংশ। যদিও এটি শ্রীলঙ্কার মতো উচ্চ নয়, তবু অনেক প্রকল্পে চীনের ঋণ ও ঠিকাদার একসঙ্গেই যুক্ত। এতে প্রতিযোগিতা কমে যায় এবং ব্যয় বাড়ে—এমন অভিযোগও রয়েছে।\n\n২০২৪ সালের আইএমএফের এক প্রতিবেদনে বলা হয়, “বাংলাদেশের বড় অবকাঠামো প্রকল্পগুলোর কার্যকারিতা বাড়াতে এবং অর্থনৈতিক বহুমুখিতা আনতে হলে ঋণ ব্যবস্থাপনায় স্বচ্ছতা জরুরি।”\n\nচীনের প্রভাব শুধু অর্থনীতি নয়, কূটনীতিতেও বাড়ছে। বাংলাদেশকে যুক্তরাষ্ট্র ও ইউরোপীয় ইউনিয়নের বড় রফতানি বাজার ধরে রাখতে হবে, আর চীনের বিনিয়োগও বজায় রাখতে হবে। বিশেষজ্ঞরা বলছেন, চীন এখন শুধু বিনিয়োগকারী নয়, ‘স্ট্র্যাটেজিক পার্টনার’ বটে।\n\nঅন্তর্বর্তী সরকার গঠনের পর বাংলাদেশের পররাষ্ট্রনীতিতে নতুন এক গতি লক্ষ করা যাচ্ছে। দক্ষিণ এশিয়ার ভূ-রাজনৈতিক ভারসাম্যের প্রেক্ষাপটে বাংলাদেশ ধীরে ধীরে চীনের সঙ্গে ঘনিষ্ঠ সম্পর্ক গড়ে তুলছে।\n\nসম্পর্কের নতুন অধ্যায়\n\nচলতি বছরের মার্চে অন্তর্বর্তী সরকারের প্রধান উপদেষ্টা প্রফেসর মুহাম্মদ ইউনূস চীনে সরকারি সফরে যান। আলোচনায় ছিল বাণিজ্য ভারসাম্য, বিনিয়োগ, প্রযুক্তি স্থানান্তর ও ঋণ পুনর্গঠন। চীন বাংলাদেশকে সবুজ জ্বালানি ও শিল্পাঞ্চল উন্নয়নে সহযোগিতা আশ্বাস দেয়। তিন মাস পর জুনে দেশের প্রধান রাজনৈতিক দল বিএনপির প্রতিনিধিরা চীন সফর করে।\n\nবিএনপি মহাসচিব মির্জা ফখরুল ইসলাম আলমগীর নেতৃত্বে দলীয় প্রতিনিধি দল চীনে যায়। আলোচনায় উঠে আসে উন্নয়ন অভিজ্ঞতা বিনিময়, রাজনৈতিক বোঝাপড়া ও বিনিয়োগ সহযোগিতা।\n\nপরের মাসে অর্থাৎ জুলাইয়ে জামায়াতে ইসলামী প্রতিনিধি দল চীন সফর করে। তারা চীনা থিঙ্কট্যাঙ্কের সঙ্গে বৈঠক করে ইসলামী অর্থনীতি, মানবসম্পদ উন্নয়ন ও বেল্ট অ্যান্ড রোড ইনিশিয়েটিভে বাংলাদেশের ভূমিকা নিয়ে আলোচনা করেন। পরের মাস আগস্টে এনসিপির আহ্বায়ক নাহিদ ইসলামের নেতৃত্বে একটি প্রতিনিধিদল চীন সফর করে।\n\nবিশ্লেষকরা বলছেন, এসব সফর বাংলাদেশের ‘বহুমুখী কূটনীতি’ নীতিরই প্রতিফলন। পশ্চিমা চাপের বিপরীতে চীনের অ-হস্তক্ষেপমূলক সহযোগিতা ঢাকার কাছে কার্যকর বিকল্প। চীনও বঙ্গোপসাগরীয় অঞ্চলে প্রভাব বাড়াতে বাংলাদেশের অবস্থান কৌশলগতভাবে দেখছে।\n\nঅর্থনীতিতে নতুন সম্ভাবনার দ্বার\n\nবিশ্ব অর্থনীতিতে চীনের ক্রমবর্ধমান প্রভাব বাংলাদেশকেও নতুনভাবে ভাবাচ্ছে। বিশেষ করে বিনিয়োগ, বাণিজ্য ও প্রযুক্তি সহযোগিতার ক্ষেত্রে চীনের ভূমিকা স্পষ্ট। বেল্ট অ্যান্ড রোড ইনিশিয়েটিভের (বিআরআই) আওতায় বাংলাদেশ এখন চীনের অন্যতম কৌশলগত অংশীদার।\n\nচীনা বিনিয়োগ প্রবাহ, অবকাঠামো উন্নয়ন এবং প্রযুক্তি স্থানান্তর বাংলাদেশের অর্থনীতিতে নতুন সম্ভাবনার দ্বার খুলে দিয়েছে, তবে একইসঙ্গে তৈরি হয়েছে নির্ভরতার নতুন প্রশ্নও।\n\nবাংলাদেশ কতটা প্রস্তুত?\n\nচীনের সঙ্গে অর্থনৈতিক সম্পর্ক বাংলাদেশের জন্য সুযোগ ও চ্যালেঞ্জ—এই দুইয়ের সমন্বয় প্রয়োজন। রফতানি ঘাটতি, প্রযুক্তি-নির্ভরতা ও ঋণ টেকসইতা বড় চ্যালেঞ্জ। তবে দক্ষ জনবল, নীতিগত স্বচ্ছতা এবং শিল্প-বান্ধব অবকাঠামো উন্নয়নের মাধ্যমে বাংলাদেশ এই সম্পর্ক থেকে সর্বোচ্চ সুফল পেতে পারে।\n\nবিশেষজ্ঞদের মতে, আগামী পাঁচ বছরে যদি বাংলাদেশ বিনিয়োগ পরিবেশ আরও স্থিতিশীল করতে পারে, তবে চীনা বিনিয়োগ ও প্রযুক্তি সহযোগিতা দেশের শিল্পায়ন ও কর্মসংস্থানে গুরুত্বপূর্ণ ভূমিকা রাখবে।\n\nচীনের উত্থান কেবল বৈশ্বিক অর্থনীতিতেই নয়, বাংলাদেশের অর্থনীতিতেও নতুন বাস্তবতা তৈরি করেছে। এখন প্রশ্ন, বাংলাদেশ কি প্রস্তুত এই পরিবর্তনের সঙ্গে তাল মিলিয়ে এগোতে? যদি সুশাসন, স্বচ্ছতা ও দক্ষ পরিকল্পনা নিশ্চিত করা যায়, তবে চীনের সঙ্গে অর্থনৈতিক অংশীদারত্ব হতে পারে বাংলাদেশের পরবর্তী প্রবৃদ্ধির অন্যতম চালিকাশক্তি।",
    "date": "2025-10-14T00:02:00+06:00",
    "language": "bn",
    "source": "bangla_tribune",
    "category": "business",
    "tokens": 2175,
    "named_entities": [],
    "tags": [],
    "crawled_at": "2026-02-02T19:50:21.870874"
  },
  {
    "url": "https://www.banglatribune.com/business/916932/%E0%A6%9A%E0%A6%BE%E0%A6%B2-%E0%A6%B8%E0%A7%9F%E0%A6%BE%E0%A6%AC%E0%A6%BF%E0%A6%A8-%E0%A6%A4%E0%A7%87%E0%A6%B2%E0%A7%87-%E0%A6%85%E0%A6%B8%E0%A7%8D%E0%A6%A5%E0%A6%BF%E0%A6%B0-%E0%A6%B9%E0%A6%A4%E0%A7%87-%E0%A6%AA%E0%A6%BE%E0%A6%B0%E0%A7%87-%E0%A6%A8%E0%A6%BF%E0%A6%A4%E0%A7%8D%E0%A6%AF%E0%A6%AA%E0%A6%A3%E0%A7%8D%E0%A6%AF%E0%A7%87%E0%A6%B0-%E0%A6%AC%E0%A6%BE%E0%A6%9C%E0%A6%BE%E0%A6%B0",
    "title": "চাল-সয়াবিন তেলে অস্থির হতে পারে নিত্যপণ্যের বাজার",
    "body": "চাল ও সয়াবিন তেলে অস্থির হয়ে উঠতে পারে নিত্যপণ্যের বাজার। ইতোমধ্যে বাজারে অস্থিরতা সৃষ্টির আশঙ্কা তৈরি হয়েছে। গতকাল বুধবার চাল রফতানিতে নতুন নিয়ম কার্যকর করেছে ভারত। এছাড়াও আমদানিকারক ও পরিশোধনকারী মিলারদের কারসাজিতে সয়াবিন ও পাম তেলের কৃত্রিম সংকট সৃষ্টির অভিযোগ উঠেছে। সংশ্লিষ্টদের সঙ্গে কথা বলে এসব তথ্য জানা গেছে।\n\nগতকাল বুধবার বাংলাদেশে চাল রফতানি নিয়ন্ত্রণে নতুন নিয়ম জারি করে একটি আদেশ জারি করেছে ভারতের বৈদেশিক বাণিজ্য দফতর (ডিজিএফটি)। নতুন এই নিয়মের ফলে চাল আমদানির গতি কমার সঙ্গে সঙ্গে খরচ বাড়ায় দেশে দাম বাড়ার আশঙ্কা রয়েছে।\n\nডিজিএফটি-এর আদেশ অনুসারে, এখন থেকে বাসমতী চাল ছাড়া অন্যান্য চাল রফতানি করতে হলে অবশ্যই কৃষি ও প্রক্রিয়াজাত খাদ্যপণ্য রফতানি উন্নয়ন কর্তৃপক্ষের (এপিইডিএ) নিবন্ধন নিতে হবে। বৃহস্পতিবার (২৫ সেপ্টেম্বর) থেকেই নতুন এই নির্দেশনা কার্যকর হয়েছে বলে জানিয়েছেন আমদানিকারকরা।\n\nতবে ব্যবসায়ীরা জানিয়েছেন, আগে যে সমস্ত চাল আমদানির ঋণপত্রের বিপরীতে টেন্ডার করা হয়েছে সেগুলোর ক্ষেত্রে নতুন নিয়ম কার্যকর হবে না। বৃহস্পতিবার থেকে নতুন করে চাল আমদানির যেসব ঋণপত্র খোলা হবে সেগুলোর ক্ষেত্রে এই নতুন নির্দেশনা কার্যকর হবে।\n\nএদিকে, প্রতি লিটার ভোজ্যতেলের দাম ১০ টাকা বাড়ানোর জন্য বাণিজ্য মন্ত্রণালয়কে চিঠি দিয়েছিল ভোজ্যতেল পরিশোধন ও বিপণনকারীদের সংগঠন বাংলাদেশ ভেজিটেবল অয়েল রিফাইনার্স অ্যান্ড বনস্পতি ম্যানুফ্যাকচারার্স অ্যাসোসিয়েশন। এর পরিপ্রেক্ষিতে গত সোমবার (২২ সেপ্টেম্বর) ভোজ্যতেল ব্যবসায়ীদের সঙ্গে বৈঠক করে দাম লিটারে ১ টাকা বাড়ানোর সিদ্ধান্তের কথা জানায় বাণিজ্য মন্ত্রণালয়। তবে এমন সিদ্ধান্তে মনঃপূত হয়নি বাংলাদেশ ভেজিটেবল অয়েল রিফাইনার্স অ্যান্ড বনস্পতি ম্যানুফ্যাকচারার্স অ্যাসোসিয়েশন নেতাদের।\n\nঅন্যদিকে, ‘সয়াবিন ও পাম তেলের দাম বাড়ছে’- এমন আগাম সংবাদ নিজস্ব পরিবেশকদের মাধ্যমে বাজারে ছড়িয়ে দেয় ভোজ্যতেল পরিশোধন ও বিপণনকারী কোম্পানিগুলো। অভিযোগ উঠেছে, বাণিজ্য মন্ত্রণালয়ের সঙ্গে বৈঠকের পর যখন দাম বাড়ানোর বিষয়টি তদের মনঃপূত হয়নি, তখন তারা বাজারে সয়াবিন ও পামতেলের সরবরাহ কমিয়ে দিয়ে কৃত্রিম সংকট সৃষ্টির চেষ্টা করছেন। ফলে খোলা তেলের দাম ইতোমধ্যেই বেড়ে গেছে।\n\nবাণিজ্য মন্ত্রণালয় সূত্র জানিয়েছে, বাংলাদেশ ট্রেড অ্যান্ড ট্যারিফ কমিশন সাধারণত এ ধরনের পণ্যের আন্তর্জাতিক ও দেশীয় বাজার মূল্য পর্যালোচনা করে। পর্যালোচনা শেষে ব্যবসায়ীদের নিয়ে বৈঠক করে সিদ্ধান্ত নেয় বাণিজ্য মন্ত্রণালয়। পরবর্তীতে বাংলাদেশ ভেজিটেবল অয়েল রিফাইনার্স অ্যান্ড বনস্পতি ম্যানুফ্যাকচারার্স অ্যাসোসিয়েশন সংগঠনের ব্যানারে বিষয়টি প্রেস রিলিজ আকারে গণমাধ্যমকে জানিয়ে দেয়।\n\nএ বিষয়ে বাণিজ্য মন্ত্রণালয়ের সচিব মাহবুবুর রহমান বলেন, ‘ব্যবসায়ীরা দাম বাড়ানোর যে প্রস্তাব দিয়েছে, সেটা আন্তর্জাতিক বাজারের তুলনায় অনেক বেশি। এটা আমরা পর্যালোচনা করছি, তারপর তাদের সঙ্গে সভা করে সিদ্ধান্ত নেওয়া হবে।’\n\nঅপরদিকে ব্যবসায়ীরা বলছেন, আন্তর্জাতিক বাজারে প্রতি টন সয়াবিন তেলের দাম ১,২০০ ডলার পর্যন্ত হয়েছে। আন্তর্জাতিক বাজারে তেলের দাম বেড়েছে ১৮-২০ শতাংশের মতো। দাম বৃদ্ধির প্রবণতা রয়েছে পাম অয়েলেরও। যে কারণে এই দাম সমন্বয়ের প্রস্তাব দেওয়া হয়েছে।\n\nএর আগে গত ১৩ এপ্রিল সয়াবিন তেলের দাম প্রতি লিটার ১৮৯ টাকা এবং পাম তেলের দাম প্রতি লিটার ১৬৯ টাকা নির্ধারণ করে দেয় বাণিজ্য মন্ত্রণালয়। পরবর্তীতে গত ১২ আগস্টের প্রথম ভাগে প্রতি লিটার পাম তেলের দাম ১৯ টাকা কমিয়ে ১৫০ টাকা নির্ধারণ করে দেয় বাণিজ্য মন্ত্রণালয়। কিন্তু সয়াবিন তেলের দাম ১৮৯ টাকা অপরিবর্তিত রাখা হয়।\n\nঅপরদিকে জাতীয় রাজস্ব বোর্ড (এনবিআর) গত ১৫ সেপ্টেম্বর সয়াবিন, সানফ্লাওয়ার, পাম ও ভুট্টার তেল আমদানিতে ১ শতাংশ উৎসে কর বসিয়ে প্রজ্ঞাপন জারি করে। যা ভোজ্যতেলের দাম বাড়াতে উল্লেখযোগ্য প্রভাব ফেলছে বলেও জানান ব্যবসায়ীরা।\n\nগত ৩ আগস্ট থেকে বোতলজাত সয়াবিন তেলের দাম প্রতি লিটার ১৮৯ টাকা, পাঁচ লিটার ৯২২ টাকা, খোলা সয়াবিনের দাম প্রতি লিটার ১৬৯ টাকা এবং পাম অয়েলের দাম প্রতি লিটার ১৫০ টাকা নির্ধারিত রয়েছে।\n\nএদিকে বাজার ঘুরে দেখা গেছে, ইতোমধ্যেই বাজারে খোলা সয়াবিন ও সুপার পাম অয়েলের দাম বেড়েছে। গত তিন-চার দিনের ব্যবধানে এই দুই ধরনের তেলের দাম বেড়েছে লিটারে কমবেশি পাঁচ টাকা।\n\nএ প্রসঙ্গে জানতে চাইলে কাওরানবাজার কিচেন মার্কেটের পাইকারি ব্যবসায়ী মোখলেস উদ্দিন বলেন, ‘কয়েকদিন ধরেই লক্ষ্য করছি, অর্ডার দিয়ে বিভিন্ন কোম্পানির কাছ থেকে আমরা আমাদের চাহিদামাফিক তেল পাচ্ছি না। কোম্পানিগুলো সুকৌশলে সরবরাহ কমিয়ে দিয়ে এক ধরণের সংকট তৈরির চেষ্টা করছে।’\n\nতবে এমন অভিযোগ পুরোপুরি অস্বীকার করেছেন সিটি গ্রুপের মহাব্যবস্থাপক বিশ্বজিৎ সাহা। তিনি বলেছেন, ‘অভিযোগটি সত্য নয়। আন্তর্জাতিক বাজারেই দাম বেড়েছে। ফলে লোকসানের আশঙ্কা থাকলে সরবরাহে প্রভাব পড়বে এটাই স্বাভাবিক। তবে আমরা আমাদের কোম্পানির সরবরাহ সিস্টেমে কোনও পরিবর্তন আনিনি।’\n\nস্থলবন্দরের চাল আমদানিকারক দীনেশ পোদ্দার বাংলা ট্রিবিউনকে বলেন, ‘ভারত থেকে যেসব রফতানিকারক বাংলাদেশে চাল রফতানি করেন, তাদের ক্ষেত্রে নতুন একটি নির্দেশনা জারি করেছে ভারত সরকার। সেটি হলো, এখন থেকে চাল রফতানি করতে হলে রফতানিকারকদের দিল্লি থেকে সে দেশের কৃষি ও খাদ্যপণ্য রফতানি উন্নয়ন কর্তৃপক্ষ অচঊউঅ অনুমোদন নিতে হবে। অনুমোদন নেওয়ার পর বাংলাদেশে চাল রফতানি করতে পারবেন রফতানিকারকরা।’\n\nতিনি বলেন, ‘আগে যেমন আমরা চালের এলসি খোলার পরপরই দেশে চাল প্রবেশ করতো এখন সেটি হবে না। এখন এলসি খোলার পর সেই এলসির বিপরীতে ভারতীয় রফতানিকারকদের সংশ্লিষ্ট দফতর থেকে অনুমোদন নিতে হবে, তারপর সেই চাল দেশে প্রবেশ করবে। এতে করে দেশে চাল আমদানির গতি কিছুটা বাধাগ্রস্ত হবে। আগে যেমন খুব দ্রুত আমদানি করা চাল দেশে প্রবেশ করতো, এখন সেটি কিছুটা বিলম্ব হবে। এছাড়া এই প্রক্রিয়া সম্পন্ন করতে কিছু খরচ রয়েছে। পাশাপাশি এই অনুমোদন হওয়া পর্যন্ত ট্রাকগুলোকে দাঁড়িয়ে থাকতে হবে। সেগুলোকে ডেমারেজ চার্জ দিতে হবে। এতে করে আগের তুলনায় রফতানি খরচ বাড়বে। ফলে দেশের বাজারে চালের আমদানির গতি কমার সঙ্গে সঙ্গে দামও বাড়বে।’\n\nএ প্রসঙ্গে জানতে চাইলে মোহাম্মদপুরের কৃষি মার্কেটের চাল আমদানিকারক তোফাজ্জেল হোসেন বাংলা ট্রিবিউনকে বলেন, ‘ভারতের বাজারে চালের দাম ওঠানামা করলে, বিভিন্ন ট্যাক্স আরোপ করা হলে এবং আমদানি আদেশ প্রাপ্তির ক্ষেত্রে যেকোনো ধরনের জটিলতা সৃষ্টি হলে বাংলাদেশের চালের বাজারে নেতিবাচক প্রভাব পড়ে। এ ক্ষেত্রে বাংলাদেশের আমদানিকারকদের কোনও কিছুই করার নেই। ভারত যদি চাল রফতানির ক্ষেত্রে নতুন নিয়ম জানি করে এবং সে ক্ষেত্রে যদি জটিলতা তৈরি হয় এর ফলে যদি আমদানি খরচ বাড়ে তাহলে দেশীয় বাজারে সকল প্রকার চালের দাম বাড়বে, এটাই স্বাভাবিক।’\n\nএ প্রসঙ্গে জানতে চাইলে বাণিজ্য সচিব মাহবুবুর রহমান বাংলা ট্রিবিউনকে বলেন, ‘বিষয়টি সম্পর্কে আমি অবগত নই।’\n\nবাংলাদেশে চাল রফতানি নিয়ন্ত্রণে নতুন নিয়ম জারি করে একটি আদেশ জারি করেছে ভারতের বৈদেশিক বাণিজ্য দফতর (ডিজিএফটি)\n\nজানতে চাইলে কনজ্যুমারস অ্যাসোসিয়েশন অব বাংলাদেশের (ক্যাব) সাধারণ সম্পাদক অ্যাডভোকেট হুমায়ুন কবির বাংলা ট্রিবিউনকে বলেন, ‘বাংলাদেশের মানুষের প্রধান খাদ্যপণ্যের মধ্যে অত্যন্ত গুরুত্বপূর্ণ হচ্ছে চাল। কোনও কারণে চালের দাম বাড়লে সব খাদ্যপণ্যের দাম বাড়ে। চাল উৎপাদনে বাংলাদেশ যথেষ্ট স্বয়ংসম্পূর্ণ। তারপরও সরকার খাদ্য মজুদ নিরাপদ অবস্থায় রাখতে চাল আমদানির অনুমতি দিয়ে রেখেছে। এর পরিপ্রেক্ষিতে চাল আমদানিও হচ্ছে। কাজেই আমদানি প্রক্রিয়ায় যেকোনো ধরণের জটিলতা তৈরি হলে যদি তা দামের ওপর নেতিবাচক প্রভাব ফেলে তাহলে সরকারের সংশ্লিষ্ট মন্ত্রণালয়সহ বিভাগকে সেই জটিলতা নিরসনে উদ্যোগী হতে হবে।’\n\nঢাকা বিশ্ববিদ্যালয়ের অর্থনীতি বিভাগের শিক্ষক অধ্যাপক আবু ইউসুফ বলেন, ‘যেকোনো পণ্যের আমদানি খরচ বাড়লে তা সরাসরি পণ্যের দামের ওপর প্রভাব ফেলবে। তাই চাল আমদানিতে যদি জটিলতা তৈরি হয় এবং সে কারণে যদি আমদানি খরচ বাড়ে সেক্ষেত্রে চালের দাম বাড়বে, এটাই স্বাভাবিক। তবে চালের বাজার নিয়ন্ত্রণে সরকারের একাধিক কর্মসূচি চালু আছে। সাধারণ মানুষ সেসব কর্মসূচি থেকে উপকৃত হচ্ছেন।’",
    "date": "2025-09-28T10:07:00+06:00",
    "language": "bn",
    "source": "bangla_tribune",
    "category": "business",
    "tokens": 1030,
    "named_entities": [],
    "tags": [],
    "crawled_at": "2026-02-02T19:50:25.049061"
  },
  {
    "url": "https://www.banglatribune.com/sport/cricket/932305/%E0%A6%AC%E0%A7%8B%E0%A6%B0%E0%A7%8D%E0%A6%A1-%E0%A6%B8%E0%A6%AD%E0%A6%BE%E0%A6%B0-%E0%A6%AC%E0%A6%BF%E0%A6%B7%E0%A7%9F%E0%A7%87-%E0%A6%8F%E0%A6%96%E0%A6%A8%E0%A6%93-%E0%A6%B8%E0%A6%BF%E0%A6%A6%E0%A7%8D%E0%A6%A7%E0%A6%BE%E0%A6%A8%E0%A7%8D%E0%A6%A4-%E0%A6%A8%E0%A7%87%E0%A7%9F%E0%A6%A8%E0%A6%BF-%E0%A6%86%E0%A6%87%E0%A6%B8%E0%A6%BF%E0%A6%B8%E0%A6%BF",
    "title": "বোর্ড সভার বিষয়ে এখনও সিদ্ধান্ত নেয়নি আইসিসি",
    "body": "টি-টোয়েন্টি বিশ্বকাপে পাকিস্তানের ভারত ম্যাচ বয়কটের সিদ্ধান্তের পর থেকেই চলছে আলোচনা। কিছু আন্তর্জাতিক সংবাদ মাধ্যম আবার দাবি করে বসেছে, এই প্রেক্ষাপটে করণীয় ঠিক করতে জরুরি সভাও ডেকেছে আন্তর্জাতিক ক্রিকেট কাউন্সিল তথা আইসিসি।\n\nপাকিস্তান ক্রিকেট বোর্ডের (পিসিবি) বিরুদ্ধে আইসিসি কী ধরনের শাস্তিমূলক ব্যবস্থা নিতে পারে—এ নিয়ে জল্পনা-কল্পনা চলছে। তবে এ বিষয়ে আলোচনা করতে আইসিসি কোনও বোর্ড সভা ডাকবে কিনা বা এই সংক্রান্ত কোনও সিদ্ধান্ত এখনও নেয়নি বিশ্ব ক্রিকেটের সর্বোচ্চ নিয়ন্ত্রক সংস্থা। এমন তথ্যই জানিয়েছে ক্রিকইনফো।\n\nসাধারণত শাস্তিমূলক ব্যবস্থা নিয়ে আলোচনা হয় আইসিসির বোর্ড সভায়। এই বোর্ডে ১২টি পূর্ণ সদস্য দেশের বোর্ডের প্রতিনিধির পাশাপাশি সহযোগী সদস্যদের তিনজন প্রতিনিধি এবং আইসিসির চেয়ারম্যান থাকেন। কিন্তু পিসিবি ইঙ্গিত দিয়েছে, বয়কটের সিদ্ধান্ত এবং এর পেছনে সরকারের কারণ লিখিতভাবে আইসিসিকে আনুষ্ঠানিকভাবে জানানোর সম্ভাবনা কম। এমন অবস্থায় এখনও কোনও জরুরি বোর্ড সভার বিষয়ে সদস্যদের অবহিত করেনি আইসিসি। ফলে সব কিছু এখনও জল্পনা-কল্পনার পর্যায়েই রয়েছে।",
    "date": "2026-02-02T20:32:44+06:00",
    "language": "bn",
    "source": "bangla_tribune",
    "category": "sport",
    "tokens": 136,
    "named_entities": [],
    "tags": [],
    "crawled_at": "2026-02-02T19:50:34.124608"
  },
  {
    "url": "https://www.banglatribune.com/sport/football/932269/%E0%A6%AD%E0%A6%BE%E0%A6%B0%E0%A6%A4%E0%A6%95%E0%A7%87-%E0%A6%B9%E0%A6%BE%E0%A6%B0%E0%A6%BF%E0%A7%9F%E0%A7%87-%E0%A6%AC%E0%A6%BE%E0%A6%82%E0%A6%B2%E0%A6%BE%E0%A6%A6%E0%A7%87%E0%A6%B6%E0%A7%87%E0%A6%B0-%E0%A6%95%E0%A7%8B%E0%A6%9A-%E2%80%98%E0%A6%AE%E0%A7%87%E0%A6%AF%E0%A6%BC%E0%A7%87%E0%A6%B0%E0%A6%BE-%E0%A6%85%E0%A6%B8%E0%A6%BE%E0%A6%A7%E0%A6%BE%E0%A6%B0%E0%A6%A3",
    "title": "ভারতকে হারিয়ে বাংলাদেশের কোচ, ‘মেয়েরা অসাধারণ মানসিকতা দেখিয়েছে’",
    "body": "সাফ অনূর্ধ্ব-১৯ নারী চ্যাম্পিয়নশিপে শক্তিশালী ভারতকে প্রথমার্ধের দুই গোলে হারিয়েছে বাংলাদেশ। টানা দুই ম্যাচ জিতে শিরোপার পথ সহজ করেছে অর্পিতা-আলপিরা। এমন জয়ের পর খুশি ইংলিশ কোচ পিটার বাটলারও।\n\nপোখারা রঙ্গশালা স্টেডিয়ামে সোমবার রাউন্ড রবিন লিগে দুই ম্যাচে ৬ পয়েন্ট নিয়ে শীর্ষে বাংলাদেশ দল। নেপালকে ১-০ গোলে হারিয়ে টুর্নামেন্ট শুরু করা ভারতের এটি প্রথম হার। ৩ পয়েন্ট নিয়ে দ্বিতীয় স্থানে আছে তারা। ম্যাচের পর কোচ বাটলার বলেছেন, ‘মেয়েরা অসাধারণ মানসিকতা এবং দৃঢ়তা দেখিয়েছে। আমাদের শুরুটা খুব একটা ভালো হয়নি। কিছু চোট ছিল, কয়েকজনের ব্যথা ছিল। কিন্তু আমার মনে হয়, প্রথম দিকের হালকা ঝড়, চাপ, যা ইচ্ছা তাই বলুন, আমরা সেটা কাটিয়ে উঠেছি।’\n\nএই ম্যাচে যোগ্যতর দল হিসেবে বাংলাদেশ জিতেছে- এমনটি জানিয়ে বাটলারের মূল্যায়ন, ‘ওই সময়ও ভেবেছিলাম চালিয়ে যাবো এবং সত্যিই খুব ভালোভাবে খেলাটা নিয়ন্ত্রণ করতে পেরেছি। ম্যাচে ভারতের অবশ্যই গোলের সুযোগ তৈরির সুযোগ ছিল। তাদের কিছু সত্যিই ভালো খেলোয়াড় আছে এবং আমি মনে করি, তারা আমাদের চেয়ে লম্বা, শারীরিকভাবে আরও বেশি শক্তিশালী। আমাদের মেয়েরা তুলনামূলক তাদের চেয়ে ছোটখাটো গড়নের এবং দুর্বল। তবে, আমরা মানসিক শক্তি দেখিয়েছি এবং অভীষ্ট লক্ষ্যে পৌঁছেছি। আমরা জয়ের যোগ্য ছিলাম।’\n\nপ্রথমার্ধের শেষ দিকে মামনি চাকমা ও ক্রানুচিং মারমাকে এবং দ্বিতীয়ার্ধে সুরভি আকন্দ প্রীতি, জয়নব বিবি রিতা ও তৃষ্ণা রানীকে তুলে নেন বাটলার। সুযোগ দেন প্রতিমা মুন্দা, শান্তি মার্দি, বন্যা খাতুন, মৌমিতা খাতুন ও মিরা খাতুনকে। এই বদল নিয়ে বাটলারের ব্যাখ্যা, ‘আমার মনে হয় না স্ট্রাইকারদের তুলে নিয়েছি। চোট সমস্যা ছিল, সুরভির চোট ছিল। প্রীতি, তৃষ্ণাও একটু আঘাত পেয়েছিল, কিন্তু ৭৫ মিনিট পর্যন্ত আমি তাদের তুলে নেইনি। ম্যাচের আগে ক্রানুচিংয়ের ঘাড়ে ব্যথা ছিল, তাই সে অস্বস্তিতে ছিল বলে তুলে নিয়েছিলাম। রক্ষণের পাশাপাশি আক্রমণাত্মক দিকটিও দেখতে হবে। যদি না পারে, আমি তাকে টানবো না; গত দুই বছরে আমি এটির ওপর রক্ষণের দায়িত্বের প্রশ্নে- যাদের দিয়ে হবে না, তাদের বয়ে বেড়াবো না। তাই সবাইকে কঠোর পরিশ্রম করতে হবে।’\n\nরাউন্ড রবিন লিগে নিজেদের তৃতীয় ম্যাচে বুধবার স্বাগতিক নেপালের মুখোমুখি হবে বাংলাদেশ।",
    "date": "2026-02-02T17:32:03+06:00",
    "language": "bn",
    "source": "bangla_tribune",
    "category": "sport",
    "tokens": 300,
    "named_entities": [],
    "tags": [],
    "crawled_at": "2026-02-02T19:50:37.094137"
  },
  {
    "url": "https://www.banglatribune.com/sport/cricket/932251/%E0%A6%AC%E0%A7%9F%E0%A6%95%E0%A6%9F%E0%A7%87%E0%A6%B0-%E0%A6%B8%E0%A6%BF%E0%A6%A6%E0%A7%8D%E0%A6%A7%E0%A6%BE%E0%A6%A8%E0%A7%8D%E0%A6%A4-%E0%A6%86%E0%A6%AE%E0%A6%BE%E0%A6%A6%E0%A7%87%E0%A6%B0-%E0%A6%A8%E0%A7%9F-%E0%A6%AA%E0%A6%BE%E0%A6%95%E0%A6%BF%E0%A6%B8%E0%A7%8D%E0%A6%A4%E0%A6%BE%E0%A6%A8-%E0%A6%85%E0%A6%A7%E0%A6%BF%E0%A6%A8%E0%A6%BE%E0%A7%9F%E0%A6%95",
    "title": "বয়কটের সিদ্ধান্ত আমাদের নয়: পাকিস্তান অধিনায়ক",
    "body": "টি-টোয়েন্টি বিশ্বকাপে ভারতের বিপক্ষে ম্যাচ বয়কটের সিদ্ধান্ত নিয়েছে পাকিস্তান। সরকারি এই সিদ্ধান্তের পর পাকিস্তান দলের কাছে প্রতিক্রিয়া জানতে চাওয়া হয়েছিল। অস্ট্রেলিয়ার বিপক্ষে রবিবার তৃতীয় টি-টোয়েন্টি শেষে সেই প্রশ্নের মুখে পড়েন পাকিস্তান অধিনায়ক সালমান আলী আগা। তিনি জানিয়েছেন, বয়কটের সিদ্ধান্ত তাদের নিয়ন্ত্রণের বাইরে। তবে সরকার ও পাকিস্তান ক্রিকেট বোর্ডের (পিসিবি) নির্দেশনাই অনুসরণ করবে দল।\n\nম্যাচের পর সালমান বলেছেন, ‘আমরা বিশ্বকাপে যাচ্ছি। তবে ভারতের বিপক্ষে ম্যাচ বয়কটের সিদ্ধান্ত আমাদের নয়। সরকার ও পিসিবি চেয়ারম্যান যা নির্দেশনা দেবেন, আমরা ঠিক সেটাই করবো।’\n\nঅন্যদিকে, বিষয়টি নিয়ে নিরপেক্ষ অবস্থান নিয়েছেন অস্ট্রেলিয়ার অধিনায়ক মিচেল মার্শ। তিনি জানান, তাদের একমাত্র লক্ষ্য টুর্নামেন্টে শিরোপা জয়। মার্শের ভাষ্য, ‘আগের উত্তরের মতোই বলছি, আমরা বিশ্বকাপে যাচ্ছি জয়ের লক্ষ্য নিয়ে। সেটাতেই পুরো মনোযোগ রাখছি। অস্ট্রেলিয়া দল হিসেবে আমাদের নিরাপত্তা নিশ্চিত করতে যারা দায়িত্বে আছেন, তাদের ওপর আস্থা আছে।’",
    "date": "2026-02-02T15:35:57+06:00",
    "language": "bn",
    "source": "bangla_tribune",
    "category": "sport",
    "tokens": 127,
    "named_entities": [],
    "tags": [],
    "crawled_at": "2026-02-02T19:50:40.453560"
  },
  {
    "url": "https://www.banglatribune.com/sport/football/932242/%E0%A6%85%E0%A6%B0%E0%A7%8D%E0%A6%AA%E0%A6%BF%E0%A6%A4%E0%A6%BE-%E0%A6%93-%E0%A6%86%E0%A6%B2%E0%A6%AA%E0%A6%BF%E0%A6%B0-%E0%A6%A8%E0%A7%88%E0%A6%AA%E0%A7%81%E0%A6%A3%E0%A7%8D%E0%A6%AF%E0%A7%87-%E0%A6%AD%E0%A6%BE%E0%A6%B0%E0%A6%A4%E0%A6%95%E0%A7%87-%E0%A6%B9%E0%A6%BE%E0%A6%B0%E0%A6%BF%E0%A7%9F%E0%A7%87-%E0%A6%8F%E0%A6%97%E0%A6%BF%E0%A7%9F%E0%A7%87-%E0%A6%97%E0%A7%87%E0%A6%B2%E0%A7%8B",
    "title": "অর্পিতা ও আলপির নৈপুণ্যে ভারতকে হারিয়ে এগিয়ে গেলো বাংলাদেশ",
    "body": "আগের ম্যাচে ভুটানকে ১২ গোলে উড়িয়ে দিয়েছিল বাংলাদেশ। সোমবার সাফ অনূর্ধ্ব-১৯ নারী চ্যাম্পিয়নশিপে শক্তিশালী ভারতকেও হারিয়েছে পিটার বাটলারের দল। অর্পিতা বিশ্বাস ও আলপি আক্তারের নৈপুণ্যে বাংলাদেশ ২-০ গোলে জিতে এগিয়ে গেছে।\n\nতবে নেপালের পোখারায় সোমবার শুরু থেকে বাংলাদেশের রক্ষণে আতঙ্ক ছড়িয়ে খেলেছে ভারত। পঞ্চম মিনিটে গোলের ভালো সুযোগও পেয়েছিল। শেষ মুহূর্তে ভারতীয় ফরোয়ার্ড শট নিলেও তা লক্ষ্যে রাখতে পারেননি। পরের মিনিটে বাংলাদেশের বক্সে উড়ন্ত বলে মাথা ছোঁয়াতে পারলে গোল পেতে পারতেন পার্ল ফার্নান্দেজ।\n\nসময় গড়াতেই ধীরে ধীরে ছন্দে ফেরে বাংলাদেশ। লেফট উইং দিয়ে আক্রমণে ওঠার চেষ্টা করেন মামনি চাকমা। ২৯ মিনিটে এই উইঙ্গারের দারুণ এক ফ্রি কিক থেকে লিড নেয় লাল-সবুজের প্রতিনিধিরা। ডান পাসের কর্নারের কাছ থেকে সরাসরি গোলে শট নেন মামনি চাকমা। বল ঠিকানা খুঁজে নিচ্ছিলো জালের। কিন্তু লাফিয়ে ফিস্ট করে বল বের করার চেষ্টা করেন ভারত গোলকিপার মুন্নি। তার হাতে লেগে বল মাটিতে পরার মুহূর্তে ফাইনাল টাচে জালে ঠেলে দেন অর্পিতা।\n\n৩৭ মিনিটে ম্যাচে জোড়া পরিবর্তন আনেন বাংলাদেশ কোচ। মাঠে নামেন বন্যা খাতুন ও শান্তি মার্ডি। দারুণ খেলতে থাকা মামনির সঙ্গে ক্রানুচিং মারমাকে তুলে দেন পিটার বাটলার। তিন মিনিট পর আলপির গোলে ব্যবধান দ্বিগুণ করে বাংলাদেশ। ডান প্রান্ত দিয়ে আক্রমণে উঠে বক্সে ক্রস দেন তৃষ্ণা রানী। প্রতিপক্ষের দুই ডিফেন্ডারকে টপকে বলের লাইনে পা ছুঁইয়ে ম্যাচে দ্বিতীয়বারের মতো উদযাপনের সুযোগ এনে দেন নারীদের লিগে এবারের মৌসুমে সর্বোচ্চ ৩০ গোল করা আলপি।\n\n৪২ মিনিটে নিজের দ্বিতীয় গোলের সুযোগ হারান আলপি। পূজার লং বল হেড মাটিতে নামান আলপি, কিন্তু গোলমুখের সামনে থেকেও গোল করতে পারেননি এই ফরোয়ার্ড। এগিয়ে আসা গোলকিপারের মাথার ওপর দিয়ে নেওয়া আলপির চিপ শট যায় গোলবারের ওপর দিয়ে।\n\nপ্রথমার্ধের যোগ করা সময়ের প্রথম মিনিটে প্রীতিকার শট লাফিয়ে গ্লাভসবন্দি করেন বাংলাদেশ গোলকিপার ইয়ারজান বেগম। শেষ পর্যন্ত ২-০ গোলে এগিয়ে থেকে বিরতিতে যায় বাংলাদেশ। বিরতির পর ভারত ম্যাচে ফেরার চেষ্টা করে। তবে সফল হতে পারেনি। ৪৯ মিনিটে বক্সে ভারত অধিনায়ক জুলান নংমাইথেমের ভলি একটুর জন্য জাল খুঁজে পায়নি। সুযোগ পেয়ে বাংলাদেশও আক্রমণে উঠে। ৫৬ মিনিটে বক্সের সামনে ভারতের ডিফেন্ডার থান্ডা মনির কাছ থেকে বল কেড়ে নেন মুনকি। সামনে ছিল ভারতের চার-পাঁচজন খেলোয়াড়। তাদের উপর দিয়েই পোস্টে জোরালো শট নিয়েছিলেন বাংলাদেশ মিডফিল্ডার। কিন্তু লাফিয়ে কর্নারের বিনিময়ে মুনকিকে গোলবঞ্চিত রাখেন ভারতের গোলকিপার মুন্নি।\n\n৭০ মিনিটে ভারতের একটি প্রচেষ্টা জয়নব বিবি ক্লিয়ার করে দলকে গোল হজম করা থেকে রক্ষা করেছেন। শেষ পর্যন্ত দুই গোলে জয় নিশ্চিত করে মাঠ ছাড়ে বাংলাদেশ।",
    "date": "2026-02-02T14:21:59+06:00",
    "language": "bn",
    "source": "bangla_tribune",
    "category": "sport",
    "tokens": 367,
    "named_entities": [],
    "tags": [],
    "crawled_at": "2026-02-02T19:50:43.508153"
  },
  {
    "url": "https://www.banglatribune.com/sport/cricket/932229/%E0%A6%AA%E0%A6%BE%E0%A6%95%E0%A6%BF%E0%A6%B8%E0%A7%8D%E0%A6%A4%E0%A6%BE%E0%A6%A8%E0%A7%87%E0%A6%B0-%E0%A6%AC%E0%A7%9F%E0%A6%95%E0%A6%9F%E0%A7%87-%E0%A6%86%E0%A6%87%E0%A6%B8%E0%A6%BF%E0%A6%B8%E0%A6%BF%E0%A6%B0-%E0%A6%95%E0%A7%8D%E0%A6%B7%E0%A6%A4%E0%A6%BF-%E0%A6%B9%E0%A6%A4%E0%A7%87-%E0%A6%AA%E0%A6%BE%E0%A6%B0%E0%A7%87-%E0%A7%A8%E0%A7%A6%E0%A7%A6-%E0%A6%95%E0%A7%8B%E0%A6%9F%E0%A6%BF",
    "title": "পাকিস্তানের বয়কটে আইসিসির ক্ষতি হতে পারে ২০০ কোটি রুপিরও বেশি!",
    "body": "নাটকীয় এক সিদ্ধান্ত নিয়েছে পাকিস্তান। দেশটির সরকার রবিবার জানিয়েছে টি-টোয়েন্টি বিশ্বকাপে অংশ নিলেও ভারতের বিপক্ষে গ্রুপ ম্যাচ বয়কট করবে তারা।\n\n‘মাদার অব অল ব্যাটল’ হিসেবে বিবেচিত ভারত–পাকিস্তান ম্যাচটি কেবল ক্রিকেট দ্বৈরথ নয়, সব ধরনের খেলার মধ্যে অন্যতম বড় ও উত্তেজনাপূর্ণ ক্ল্যাসিক লড়াইয়ের একটি। দুই দল মুখোমুখি হলেই প্রায় এক বিলিয়ন দর্শকের নজর থাকে এই ম্যাচে। উত্তেজনাও থাকে তুঙ্গে। ফলে ভারতের বিপক্ষে পাকিস্তানের সরে দাঁড়ানোর সিদ্ধান্তে আইসিসিকে বড় ধরনের আর্থিক ক্ষতির মুখে পড়তে হতে পারে।\n\nক্রিকবাজের এক প্রতিবেদনে বলা হয়েছে, পাকিস্তান যদি সত্যিই ভারতের বিপক্ষে ম্যাচ বয়কট করে, তাহলে আয়োজকদের ক্ষতির পরিমাণ হতে পারে ২০০ কোটি রুপিরও বেশি!\n\nপ্রতিবেদন অনুযায়ী, আইসিসির বৈশ্বিক কোনও আসরে ভারতের প্রতিটি ম্যাচের বাণিজ্যিক মূল্য প্রায় ১ কোটি থেকে ১ কোটি ১০ লাখ মার্কিন ডলার, যা ভারতীয় মুদ্রায় আনুমানিক ১০০ কোটি রুপির কাছাকাছি। ভারত–পাকিস্তান ম্যাচটি সবচেয়ে বেশি আলোচিত হওয়ায় ১৫ ফেব্রুয়ারির এই ম্যাচ থেকে প্রায় ২০০ কোটি রুপি বা তারও বেশি আয়ের লক্ষ্য ছিল আয়োজকদের।\n\nফলে ভারত ও পাকিস্তান যদি একে অপরের মুখোমুখি না হয়, সেক্ষেত্রে টি-টোয়েন্টি বিশ্বকাপে আইসিসি ও সম্প্রচার প্রতিষ্ঠানগুলো বড় অঙ্কের রাজস্ব হারাবে বলে আশঙ্কা করা হচ্ছে।",
    "date": "2026-02-02T13:33:30+06:00",
    "language": "bn",
    "source": "bangla_tribune",
    "category": "sport",
    "tokens": 173,
    "named_entities": [],
    "tags": [],
    "crawled_at": "2026-02-02T19:50:46.501523"
  },
  {
    "url": "https://www.banglatribune.com/sport/cricket/932221/%E0%A6%8F%E0%A6%95-%E0%A6%AE%E0%A7%8D%E0%A6%AF%E0%A6%BE%E0%A6%9A-%E0%A6%B9%E0%A6%BE%E0%A6%A4%E0%A7%87-%E0%A6%B0%E0%A7%87%E0%A6%96%E0%A7%87%E0%A6%87-%E0%A6%B2%E0%A6%99%E0%A7%8D%E0%A6%95%E0%A6%BE%E0%A7%9F-%E0%A6%B8%E0%A6%BF%E0%A6%B0%E0%A6%BF%E0%A6%9C-%E0%A6%9C%E0%A7%9F-%E0%A6%87%E0%A6%82%E0%A6%B2%E0%A7%8D%E0%A6%AF%E0%A6%BE%E0%A6%A8%E0%A7%8D%E0%A6%A1%E0%A7%87%E0%A6%B0",
    "title": "এক ম্যাচ হাতে রেখেই লঙ্কায় সিরিজ জয় ইংল্যান্ডের",
    "body": "টি-টোয়েন্টি বিশ্বকাপ শুরুর এক সপ্তাহও বাকি নেই। তার আগেই সিরিজ জিতে নিজেদের ভালোভাবে ঝালিয়ে নিয়েছে ইংল্যান্ড। বৃষ্টিবিঘ্নিত ম্যাচে শ্রীলঙ্কাকে ৬ উইকেটে হারিয়েছে তারা।\n\nরবিবার টম ব্যান্টনের অপরাজিত হাফসেঞ্চুরি ও হ্যারি ব্রুকের ঝড়ো ইনিংসে ভর করে তিন ম্যাচের সিরিজ ২-০ ব্যবধানে নিশ্চিত করেছে।\n\nপ্রথমে ব্যাট করতে নেমে ৫ উইকেটে ১৮৯ রান সংগ্রহ করে শ্রীলঙ্কা। তার পর বৃষ্টিতে প্রায় এক ঘণ্টা খেলা বন্ধ থাকায় ইংল্যান্ডের সামনে লক্ষ্য দাঁড়ায় ১৭ ওভারে ১৬৮ রান। সেই লক্ষ্য ৪ উইকেট হারিয়ে দুই বল হাতে রেখেই স্পর্শ করেছে ইংল্যান্ড।\n\nলঙ্কানদের হয়ে উল্লেখযোগ্য ইনিংস খেলেছেন পাথুম নিসাঙ্কা (৩৪), কামিল মিশারা (৩৬), কুশল মেন্ডিস (৩২) ও পাভান রত্নায়েকে (৪০)। আসালাঙ্কার ব্যাট থেকেও আসে ২৮* রান।\n\nজবাবে শুরুতেই ধাক্কা খেয়েছিল ইংল্যান্ড। প্রথম ওভারে ফিল সল্টকে ফেরান মাথিশা পাথিরানা। পঞ্চম ওভারে দাসুন শানাকার বলে আউট হন জ্যাকব বেথেল (১৩)। তাতে ঘুরে দাঁড়ানোর সুযোগ দেখছিল শ্রীলঙ্কা। তখন ইংল্যান্ডের স্কোর ছিল ২ উইকেটে ৩৮। তার পর অবশ্য জশ বাটলার ২৯ বলে ৩৯ রানে ইনিংস সামাল দিয়েছেন। তবে চার নম্বরে নামা টম ব্যান্টন ও অধিনায়ক হ্যারি ব্রুক-ই ম্যাচের মোড় ঘুরিয়ে দিয়েছেন। তাদের ব্যাটে টানা সাত ওভারে দুই অঙ্কের ঘরে পৌঁছায় ইংল্যান্ড। ব্রুক ফেরার আগে মাত্র ১২ বলে ৩৬ রান করেন। তার মধ্যে ছিল দুই চার ও চার ছক্কা।\n\nঅন্যপ্রান্তে ব্যান্টন তিন ছক্কা ও চারটি চারে ৩৩ বলে করেন অপরাজিত ৫৪ রান। ম্যাচসেরাও হন তিনি। জয়ের পথে স্যাম কারানের সঙ্গে ২৫ বলে ৪৩ রানের অপরাজিত জুটি গড়েন ব্যান্টন। কারান ১৪ বলে ২০ রানে অপরাজিত থাকেন।\n\nমঙ্গলবার সিরিজের শেষ ম্যাচে আবার মুখোমুখি হবে দুই দল।",
    "date": "2026-02-02T12:45:33+06:00",
    "language": "bn",
    "source": "bangla_tribune",
    "category": "sport",
    "tokens": 239,
    "named_entities": [],
    "tags": [],
    "crawled_at": "2026-02-02T19:50:49.728881"
  },
  {
    "url": "https://www.banglatribune.com/sport/football/932211/%E0%A6%B0%E0%A6%A3%E0%A6%9C%E0%A6%BF%E0%A7%8E-%E0%A6%A6%E0%A6%BE%E0%A6%B8-%E0%A6%86%E0%A6%B0-%E0%A6%A8%E0%A7%87%E0%A6%87",
    "title": "রণজিৎ দাস আর নেই",
    "body": "বয়সের ভারে নুজ্য হয়ে পরেছিলেন রণজিৎ দাস। ক’বছর ধরে কানে কথাও তেমন শুনতেন না। চলাফেরা ছিল সীমিত। বেশিরভাগ সময় সিলেট শহরে করের পাড়া বাসায় সময় কাটতেন। ৯৪ বছর বয়সে কাছের মানুষদের কাঁদিয়ে অন্য লোকে পাড়ি দিয়েছেন প্রখ্যাত ফুটবলার রনজিত। সিলেটের একটি হাসপাতালে হৃদরোগে মৃত্যুকালে তিনি স্ত্রী, চার মেয়ে, এক ছেলেসহ অসংখ্য গুণগ্রাহী ও শুভাকাঙ্ক্ষী রেখে গেছেন।\n\nসিলেট থেকে রঞ্জিত দাসের ছেলে রাজীব দাস সংবাদ মাধ্যমকে বাবার মৃত্যুর খবর জানিয়ে বলেছেন, ‘আমার বাবা ভোর ৪টার দিকে হার্ট অ্যাটাক করেন। এর কয়েক ঘণ্টা পরই সকালে মারা যান।’\n\nরাজীব আরও জানান, হঠাৎ অসুস্থ হয়ে পড়লে গত ৩১ জানুয়ারি তাকে হাসপাতালে ভর্তি করা হয়েছিল এবং পরে আইসিইউতে স্থানান্তর করা হয়। গতকাল তিনি কিছুটা সুস্থ বোধ করলেও রাতে আবার হার্ট অ্যাটাক করেন। আজ সন্ধ্যায় সিলেটের তালিবন্দর শ্মশানে তার শেষকৃত্য সম্পন্ন হবে।\n\nরঞ্জিত দাস ১৯৫৫ থেকে ১৯৬১ সাল পর্যন্ত তৎকালিন পূর্ব পাকিস্তান ফুটবল দলের হয়ে সুনামের সঙ্গে খেলেছেন।\n\nএছাড়া গোলকিপার হিসেবে রঞ্জিত দাস বাংলাদেশের স্বাধীনতার আগে ইস্পাহানি ক্লাব, আজাদ স্পোর্টিং ক্লাব এবং মোহামেডান স্পোর্টিং ক্লাবের হয়ে খেলেছেন। ফুটবলের পাশাপাশি হকিতেও ছিল সমান দাপট।\n\nতবে ফুটবলার পরিচিতিটা তাকে একটু বেশি সুনাম এনে দিয়েছে। পঞ্চাশের দশকে ফুটবল খেলার পর ঢাকায় হকি লিগে খেলেছেন ১৯৬৫-৭০ সাল পর্যন্ত। ফুটবলে আইএফএ শিল্ডে ত্রিপুরা একাদশ ও ঢাকা মোহামেডানের জার্সি পরার অভিজ্ঞতা আছে। কলকাতা মোহামেডানের হয়ে দিল্লিতে খেলেছেন ঐতিহ্যবাহী টুর্নামেন্ট ডুরান্ড কাপে।\n\n১৯৫৮ সালে রণজিৎ দাসের অধিনায়কত্বে ঢাকা ফুটবল লিগে চ্যাম্পিয়ন হয়েছিল আজাদ স্পোর্টিং ক্লাব। হকিতে অধিনায়ক ছিলেন পূর্ব পাকিস্তান দলে। ন্যাশনাল ব্যাংক অব পাকিস্তানের পর খেলেছেন সোনালী ব্যাংকে। দেশ স্বাধীন হওয়ার পর সিলেট দলের অধিনায়ক ছিলেন।\n\nখেলোয়াড়ি জীবন শেষে তিনি পূর্ব পাকিস্তান যুব দল এবং আজাদ স্পোর্টিং ক্লাবের কোচ হিসেবেও দায়িত্ব পালন করেছেন।",
    "date": "2026-02-02T11:10:06+06:00",
    "language": "bn",
    "source": "bangla_tribune",
    "category": "sport",
    "tokens": 261,
    "named_entities": [],
    "tags": [],
    "crawled_at": "2026-02-02T19:50:52.637535"
  },
  {
    "url": "https://www.banglatribune.com/sport/cricket/932196/%E0%A6%AD%E0%A6%BE%E0%A6%B0%E0%A6%A4%E0%A7%87%E0%A6%B0-%E0%A6%AC%E0%A6%BF%E0%A6%AA%E0%A6%95%E0%A7%8D%E0%A6%B7%E0%A7%87-%E0%A6%AA%E0%A6%BE%E0%A6%95%E0%A6%BF%E0%A6%B8%E0%A7%8D%E0%A6%A4%E0%A6%BE%E0%A6%A8%E0%A7%87%E0%A6%B0-%E0%A6%AE%E0%A7%8D%E0%A6%AF%E0%A6%BE%E0%A6%9A-%E0%A6%AC%E0%A7%9F%E0%A6%95%E0%A6%9F%E0%A7%87%E0%A6%B0-%E0%A6%B8%E0%A6%BF%E0%A6%A6%E0%A7%8D%E0%A6%A7%E0%A6%BE%E0%A6%A8%E0%A7%8D%E0%A6%A4%E0%A7%87",
    "title": "ভারতের বিপক্ষে পাকিস্তানের ম্যাচ বয়কটের সিদ্ধান্তে আইসিসির সতর্কবার্তা",
    "body": "টি–টোয়েন্টি বিশ্বকাপে অংশগ্রহণের বিষয়ে অবশেষে সিদ্ধান্ত নিয়েছে পাকিস্তান। কিন্তু ভারতের বিপক্ষে গ্রুপ ম্যাচ বয়কট করার সিদ্ধান্ত নিয়েছে পাকিস্তান সরকার। সোশ্যল মিডিয়ায় তাদের এমন ঘোষণার পর পাকিস্তান ক্রিকেট বোর্ডকে (পিসিবি) সতর্ক করে পরে এক বিবৃতি দিয়েছে আন্তর্জাতিক ক্রিকেট কাউন্সিল (আইসিসি)।\n\nআগামী ১৫ ফেব্রুয়ারি অনুষ্ঠিত হওয়ার কথা ছিল ভারত–পাকিস্তানের গ্রুপ ম্যাচ। টুর্নামেন্টের এই দ্বৈরথটিকে বাণিজ্যিকভাবে সবচেয়ে বেশি লাভজনক হিসেবে ধারণা করা হচ্ছে। পাকিস্তান সরকারের সামাজিক যোগাযোগমাধ্যম এক্সে দেওয়া পোস্টের প্রায় তিন ঘণ্টা পর বিবৃতিতে আইসিসি জানায়, এই সিদ্ধান্ত পাকিস্তানের ক্রিকেটের ওপর দীর্ঘমেয়াদি ও গুরুতর প্রভাব ফেলতে পারে। যা বৈশ্বিক ক্রিকেট ব্যবস্থাকেও ক্ষতিগ্রস্ত করবে। যার অংশীদার ও সুবিধাভোগী পিসিবি নিজেও।\n\nআইসিসির বিবৃতিতে বলা হয়, এ বিষয়ে এখনও পিসিবির কাছ থেকে আনুষ্ঠানিকভাবে কিছু জানানো হয়নি।\n\nবিবৃতিতে আরও বলা হয়, ‘২০২৬ টি–টোয়েন্টি বিশ্বকাপে অংশগ্রহণের বিষয়ে পাকিস্তান সরকার যে অবস্থানের কথা জানিয়েছে, তা আইসিসির নজরে এসেছে। এখন পিসিবির আনুষ্ঠানিক অবস্থান জানার অপেক্ষায়। তবে নির্দিষ্ট ম্যাচে অংশগ্রহণের এই ধারণা একটি বৈশ্বিক ক্রীড়া ইভেন্টের মৌলিক নীতির সঙ্গে সামঞ্জস্যপূর্ণ নয়, যেখানে সূচি অনুযায়ী সব দলের সমান শর্তে লড়াই করার কথা।’\n\nআইসিসি জানায়, তাদের টুর্নামেন্টগুলো ক্রীড়াসুলভ সততা, প্রতিযোগিতামূলক মনোভাব, ধারাবাহিকতা ও ন্যায্যতার ভিত্তিতে গড়ে উঠেছে। শুধু নির্দিষ্ট ম্যাচে অংশগ্রহণ এসব প্রতিযোগিতার চেতনা ও পবিত্রতাকে ক্ষুণ্ন করে।\n\nবিবৃতিতে বলা হয়, ‘রাষ্ট্রীয় নীতির বিষয়ে সরকারের ভূমিকাকে আইসিসি সম্মান জানায়। তবে এই সিদ্ধান্ত বৈশ্বিক ক্রিকেট বা বিশ্বজুড়ে থাকা কোটি কোটি সমর্থকের, যার মধ্যে পাকিস্তানের সমর্থকরাও রয়েছেন, যার স্বার্থের সঙ্গে সামঞ্জস্যপূর্ণ নয়।’\n\nআইসিসি আরও আশা প্রকাশ করেছে, পিসিবি নিজ দেশের ক্রিকেটের ভবিষ্যৎ বিবেচনায় নিয়ে এই সিদ্ধান্তের দীর্ঘমেয়াদি প্রভাব গভীরভাবে বিবেচনা করবে। কারণ এটি বৈশ্বিক ক্রিকেট ব্যবস্থার ওপর প্রভাব ফেলতে পারে, যার অংশীদার ও সুবিধাভোগী পিসিবি নিজেই।\n\nসবশেষে আইসিসি জানায়, ২০২৬ টি–টোয়েন্টি বিশ্বকাপ সফলভাবে আয়োজন করা তাদের প্রধান অগ্রাধিকার। এই দায়িত্ব পিসিবিসহ সব সদস্য দেশের। সে লক্ষ্যেই সব অংশীজনের স্বার্থ রক্ষা করে পারস্পরিকভাবে গ্রহণযোগ্য সমাধান খোঁজার প্রত্যাশা করছে ক্রিকেটের সর্বোচ্চ নিয়ন্ত্রক সংস্থাটি।",
    "date": "2026-02-02T01:04:42+06:00",
    "language": "bn",
    "source": "bangla_tribune",
    "category": "sport",
    "tokens": 287,
    "named_entities": [],
    "tags": [],
    "crawled_at": "2026-02-02T19:50:55.750954"
  },
  {
    "url": "https://www.banglatribune.com/sport/cricket/932174/%E0%A6%85%E0%A6%9C%E0%A6%BF%E0%A6%A6%E0%A7%87%E0%A6%B0-%E0%A6%B9%E0%A7%8B%E0%A7%9F%E0%A6%BE%E0%A6%87%E0%A6%9F%E0%A6%93%E0%A7%9F%E0%A6%BE%E0%A6%B6-%E0%A6%95%E0%A6%B0%E0%A7%87%E0%A6%9B%E0%A7%87-%E0%A6%AA%E0%A6%BE%E0%A6%95%E0%A6%BF%E0%A6%B8%E0%A7%8D%E0%A6%A4%E0%A6%BE%E0%A6%A8%C2%A0",
    "title": "অজিদের হোয়াইটওয়াশ করেছে পাকিস্তান",
    "body": "সিরিজের তৃতীয় টি-টোয়েন্টিতে অস্ট্রেলিয়াকে ১১১ রানে উড়িয়ে দিয়েছে পাকিস্তান। এই জয়ে তিন ম্যাচের সিরিজে অজিদের হোয়াইটওয়াশ করেছে স্বাগতিক দল। শুধু কি তাই? এই ফরম্যাটে অজিদের সবচেয়ে বড় পরাজয়ের স্বাদ দিয়েছে বাবর আজমরা।\n\nটস জিতে ব্যাট করতে নেমে ৬ উইকেটে ২০৭ রান তুলেছে পাকিস্তান। যার ভিত গড়েছেন সাইম আইয়ুব ও বাবর আজম। ৩৭ বলে ৬টি চার ও ২ ছক্কায় ৫৬ রান করেছেন সাইম। তার সঙ্গে বাবর আজম ৩৬ বলে অপরাজিত ৫০ রানের ইনিংস খেলে রেকর্ড বুকে স্থান করে নিয়েছেন। সংক্ষিপ্ত ফরম্যাটে বিরাট কোহলিকে পেছনে ফেলে সর্বোচ্চ ফিফটি হাঁকানো ব্যাটার হয়েছেন তিনি। এই ম্যাচে তুলে নেন ৩৯তম ফিফটি। কোহলির আছে ৩৮টি ফিফটি। বাবরের ইনিংসে ছিল ৩টি চার ও ১টি ছক্কা।  সাইম-বাবর জুটিতে যোগ হয় ৬৯ রান।\n\nশেষ দিকে পাকিস্তানের বড় সংগ্রহের জন্য অবদান শাদাব খানের। মাত্র ১৯ বলে ৪৬ রানের বিধ্বংসী ইনিংস খেলেছেন তিনি। পাঁচ ছক্কা ও দুই চারে সাজানো এই ইনিংসে বাবরের সঙ্গে ২৮ বলে যোগ করেছেন ৫৭ রান। শেষ পাঁচ ওভারেই পাকিস্তান যোগ করেছে ৭০ রান।\n\nএরপর বল হাতে ১৮ রানের বিনিময়ে ক্যারিয়ার সেরা ৫ উইকেট নিয়ে অস্ট্রেলিয়াকে মাত্র ৯৬ রানে গুটিয়ে দিতে ভূমিকা রাখেন বামহাতি স্পিনার মোহাম্মদ নওয়াজ। ১৬ রানে দুটি নেন শাহীন আফ্রিদি। উল্লেখযোগ্য ইনিংস বলতে ক্যামেরন গ্রিনের ২২ ও মার্কাস স্টয়নিসের ২৩ রান। ডাবল ডিজিটের রানই এসেছে তিনজনের কাছ থেকে।",
    "date": "2026-02-01T21:35:38+06:00",
    "language": "bn",
    "source": "bangla_tribune",
    "category": "sport",
    "tokens": 203,
    "named_entities": [],
    "tags": [],
    "crawled_at": "2026-02-02T19:50:58.804711"
  },
  {
    "url": "https://www.banglatribune.com/sport/cricket/932170/%E0%A6%AC%E0%A6%BF%E0%A6%B6%E0%A7%8D%E0%A6%AC%E0%A6%95%E0%A6%BE%E0%A6%AA%E0%A7%87-%E0%A6%96%E0%A7%87%E0%A6%B2%E0%A6%AC%E0%A7%87-%E0%A6%AA%E0%A6%BE%E0%A6%95%E0%A6%BF%E0%A6%B8%E0%A7%8D%E0%A6%A4%E0%A6%BE%E0%A6%A8-%E0%A6%A4%E0%A6%AC%E0%A7%87-%E0%A6%AD%E0%A6%BE%E0%A6%B0%E0%A6%A4-%E0%A6%AE%E0%A7%8D%E0%A6%AF%E0%A6%BE%E0%A6%9A-%E0%A6%AC%E0%A7%9F%E0%A6%95%E0%A6%9F%E0%A7%87%E0%A6%B0",
    "title": "বিশ্বকাপে খেলবে পাকিস্তান, তবে ভারত ম্যাচ বয়কটের সিদ্ধান্ত",
    "body": "টি-টোয়েন্টি বিশ্বকাপ নিয়ে অবশেষে চূড়ান্ত সিদ্ধান্ত নিয়েছে পাকিস্তান। টি-টোয়েন্টি বিশ্বকাপে অংশ নেবে তারা, তবে চিরপ্রতিদ্বন্দ্বী ভারতের বিপক্ষে ম্যাচ বয়কট করবে।\n\nপাকিস্তান সরকারের ঘোষিত এই সিদ্ধান্ত আসে আন্তর্জাতিক ক্রিকেট কাউন্সিল (আইসিসি) টুর্নামেন্ট থেকে বাংলাদেশকে বাদ দেওয়ার পর।\n\nনিরাপত্তা শঙ্কায় ভারত গিয়ে খেলতে আপত্তির কথা জানিয়েছিল বাংলাদেশ। যার পরিপ্রেক্ষিতে বাংলাদেশকে সরিয়ে দেয় আইসিসি। তারপরই তাদের সমর্থনে পদক্ষেপ নেয়ার কথা ভাবে পাকিস্তান ক্রিকেট বোর্ড।\n\nএক্স (সাবেক টুইটার)-এ দেওয়া এক পোস্টে পাকিস্তান সরকার জানায়, ‘ইসলামি প্রজাতন্ত্র পাকিস্তান সরকার টি-টোয়েন্টি বিশ্বকাপে অংশগ্রহণের জন্য পাকিস্তান ক্রিকেট দলকে অনুমোদন দিয়েছে। একই সঙ্গে সরকার স্পষ্ট করে জানিয়েছে, ২০২৬ সালের ১৫ ফেব্রুয়ারি ভারতের বিপক্ষে নির্ধারিত ম্যাচে মাঠে নামবে না পাকিস্তান ক্রিকেট দল।'\n\nঅবশ্য ওই বিবৃতিতে ঠিক কী কারণে এমন সিদ্ধান্ত তা উল্লেখ ছিল না।\n\nটুর্নামেন্টটি পুরোপুরি বয়কট না করে পাকিস্তান শুধু ভারতের ম্যাচটি বয়কট করতে পারে- এমন জল্পনা কিছু দিন ধরেই চলছিল। পাকিস্তান ক্রিকেট বোর্ড (পিসিবি) আইসিসির নির্ধারিত সময়সীমার মধ্যে বিশ্বকাপের জন্য দল ঘোষণা করার পর সেই জল্পনা আরও জোরালো হয়।\n\nগ্রুপ ‘এ’-তে পাকিস্তানের সঙ্গে রয়েছে ভারত, নামিবিয়া, নেদারল্যান্ডস ও যুক্তরাষ্ট্র। ভারত ও শ্রীলঙ্কা যৌথভাবে টুর্নামেন্ট আয়োজন করছে, আর পাকিস্তান তাদের সব ম্যাচই খেলবে শ্রীলঙ্কায়। টি-টোয়েন্টি বিশ্বকাপের উদ্বোধনী দিন ৭ ফেব্রুয়ারি নেদারল্যান্ডসের বিপক্ষে প্রথম ম্যাচ খেলবে পাকিস্তান। এরপর ১০ ফেব্রুয়ারি যুক্তরাষ্ট্রের মুখোমুখি হবে তারা, আর ১৮ ফেব্রুয়ারি খেলবে নামিবিয়ার বিপক্ষে। ভারতের বিপক্ষে ম্যাচ বয়কট করলে সেই ম্যাচের দুই পয়েন্ট হারাবে পাকিস্তান।\n\nআইসিসির প্লেয়িং কন্ডিশন অনুযায়ী, ম্যাচ ছেড়ে দিলে পাকিস্তানের নেট রানরেট ক্ষতিগ্রস্ত হবে। তবে ভারতের নেট রানরেটে কোনও প্রভাব পড়বে না।",
    "date": "2026-02-01T20:55:48+06:00",
    "language": "bn",
    "source": "bangla_tribune",
    "category": "sport",
    "tokens": 232,
    "named_entities": [],
    "tags": [],
    "crawled_at": "2026-02-02T19:51:02.051769"
  },
  {
    "url": "https://www.banglatribune.com/sport/cricket/932146/%E0%A6%85%E0%A6%A6%E0%A6%AE%E0%A7%8D%E0%A6%AF-%E0%A6%AC%E0%A6%BE%E0%A6%82%E0%A6%B2%E0%A6%BE%E0%A6%A6%E0%A7%87%E0%A6%B6-%E0%A6%9F%E0%A6%BF-%E0%A6%9F%E0%A7%8B%E0%A7%9F%E0%A7%87%E0%A6%A8%E0%A7%8D%E0%A6%9F%E0%A6%BF-%E0%A6%95%E0%A6%BE%E0%A6%AA%E0%A7%87%E0%A6%B0-%E0%A6%A6%E0%A6%B2-%E0%A6%98%E0%A7%8B%E0%A6%B7%E0%A6%A3%E0%A6%BE%C2%A0",
    "title": "অদম্য বাংলাদেশ টি-টোয়েন্টি কাপের দল ঘোষণা",
    "body": "টি-টোয়েন্টি বিশ্বকাপে নেই বাংলাদেশ। এই সময়টা তাই ফাঁকাও বসে থাকতে চায় না বাংলাদেশ ক্রিকেট বোর্ড। অদম্য বাংলাদেশ টি-টোয়েন্টি কাপের জন্য পৃথক দল ঘোষণা করেছে বিসিবি। জাতীয় দলের অভিজ্ঞ তারকা ও উদীয়মান ক্রিকেটারদের সমন্বয়ে গড়া তিনটি প্রতিযোগিতামূলক দল নিয়ে এবারের আসর শুরু হতে যাচ্ছে।\n\nঘোষিত ধূমকেতু একাদশের নেতৃত্বে থাকছেন লিটন কুমার দাস। সহ–অধিনায়ক হিসেবে দায়িত্ব পেয়েছেন সাইফ হাসান। এই দলে শক্তিশালী পেস আক্রমণে আছেন তাসকিন আহমেদ, মোস্তাফিজুর রহমান ও শরিফুল ইসলাম। স্পিন বিভাগে নাসুম আহমেদ এবং ওপেনিংয়ে তানজিদ হাসান তামিম দলটিকে ভারসাম্য এনে দিয়েছেন।\n\nদুর্বার একাদশের অধিনায়ক করা হয়েছে নাজমুল হোসেন শান্তকে। দলে রয়েছেন আফিফ হোসেন ধ্রুব, মাহমুদুল হাসান জয়, মেহেদী হাসান মিরাজ, হাসান মাহমুদ এবং উইকেটকিপার নুরুল হাসান সোহান।\n\nঅন্যদিকে, আকবর আলীর নেতৃত্বে দুরন্ত একাদশে জায়গা পেয়েছেন বয়সভিত্তিক ক্রিকেট দলের ক্রিকেটাররা।\n\nমিরপুর শেরে বাংলা জাতীয় স্টেডিয়ামে আগামী ৫ ফেব্রুয়ারি পর্দা উঠবে এই টুর্নামেন্টের। মাঠের লড়াই শুরুর আগে দর্শকদের বিনোদনে প্রতিদিন বিকেল ৪টায় থাকবে বর্ণিল সাংস্কৃতিক অনুষ্ঠান। এরপর সন্ধ্যা ৬টা থেকে শুরু হবে ফ্লাডলাইটের নিচে মাঠের খেলা। ৫, ৬ ও ৭ ফেব্রুয়ারি রাউন্ড রবিন লিগের ম্যাচগুলো অনুষ্ঠিত হবে (প্রতিটি দল একে অপরের মুখোমুখি হবে)। ৯ ফেব্রুয়ারি পয়েন্ট টেবিলের সেরা দুই দল নিয়ে অনুষ্ঠিত হবে ফাইনাল।\n\nধূমকেতু একাদশ:লিটন কুমার দাস (অধিনায়ক), তানজিদ হাসান তামিম, সাইফ হাসান, পারভেজ হোসেন ইমন, তাওহীদ হৃদয়, শামিম হোসেন পাটোয়ারী, মেহেদী হাসান, রিশাদ হোসেন, নাসুম আহমেদ, মোস্তাফিজুর রহমান, তানজিম হাসান সাকিব, তাসকিন আহমেদ, শরিফুল ইসলাম\n\nদুর্বার একাদশ:হাবিবুর রহমান সোহান, আফিফ হোসেন ধ্রুব, নাজমুল হোসেন শান্ত (অধিনায়ক), মাহমুদুল হাসান জয়, জাকের আলী অনিক, মেহেদী হাসান মিরাজ, নুরুল হাসান সোহান, তানভীর ইসলাম, আলিস আল ইসলাম, হাসান মাহমুদ, মোহাম্মদ সাইফউদ্দিন, সৈয়দ খালেদ আহমেদ, আল ফাহাদ\n\nদুরন্ত একাদশ:জিশান আলম, জাওয়াদ আবরার, মাহফিজুল ইসলাম রবিন, আরিফুল ইসলাম, মাহিদুল ইসলাম ভূঁইয়া, আকবর আলী (অধিনায়ক), আজিজুল হাকিম তামিম, রিপন মণ্ডল, আবদুল গাফফার সাকলাইন, মেহেরব হোসেন, রাকিবুল হাসান, নাহিদ রানা, ইকবাল হোসেন ইমন",
    "date": "2026-02-01T18:11:25+06:00",
    "language": "bn",
    "source": "bangla_tribune",
    "category": "sport",
    "tokens": 287,
    "named_entities": [],
    "tags": [],
    "crawled_at": "2026-02-02T19:51:05.194642"
  },
  {
    "url": "https://www.banglatribune.com/sport/cricket/932114/%E0%A6%9F%E0%A6%BF-%E0%A6%9F%E0%A7%8B%E0%A7%9F%E0%A7%87%E0%A6%A8%E0%A7%8D%E0%A6%9F%E0%A6%BF-%E0%A6%AC%E0%A6%BF%E0%A6%B6%E0%A7%8D%E0%A6%AC%E0%A6%95%E0%A6%BE%E0%A6%AA%E0%A7%87%E0%A6%B0-%E0%A6%86%E0%A6%97%E0%A7%87-%E0%A6%AF%E0%A7%87-%E0%A6%AC%E0%A6%BE%E0%A6%B0%E0%A7%8D%E0%A6%A4%E0%A6%BE-%E0%A6%A6%E0%A6%BF%E0%A6%B2%E0%A7%87%E0%A6%A8",
    "title": "টি-টোয়েন্টি বিশ্বকাপের আগে যে বার্তা দিলেন সূর্যকুমার",
    "body": "টি–টোয়েন্টি বিশ্বকাপের আগে প্রতিপক্ষদের ব্যাট হাতে কড়া বার্তা দিয়েছেন ভারতের অধিনায়ক সূর্যকুমার যাদব। নিউজিল্যান্ডের বিপক্ষে পাঁচ ম্যাচ সিরিজের পঞ্চম ও শেষ টি–টোয়েন্টিতে চোখধাঁধানো পারফরম্যান্সে কীর্তি গড়েছেন তিনি।\n\nশেষ ম্যাচটিতে ৪৬ রানে জিতে ৫ ম্যাচের সিরিজ ৪-১ ব্যবধানে শেষ করেছে ভারত। তাতে ৩০ বলে ৬৩ রানের বিস্ফোরক ইনিংসে টি–টোয়েন্টিতে বলের হিসাবে সবচেয়ে দ্রুত ৩ হাজার রানের মাইলফলক স্পর্শ করেছেন সূর্যকুমার। মাত্র ১ হাজার ৮২২ বলে এই কীর্তি গড়ে ছাড়িয়ে গেছেন সংযুক্ত আরব আমিরাতের ব্যাটার মোহাম্মদ ওয়াসিমকে। তিনি ২০২৫ এশিয়া কাপে ওমানের বিপক্ষে ১ হাজার ৯৪৭ বলে ৩ হাজার রান স্পর্শ করেছিলেন।\n\nএকই সঙ্গে বিরাট কোহলি ও রোহিত শর্মার পর তৃতীয় ভারতীয় হিসেবে টি–টোয়েন্টিতে ৩ হাজার রান করার কৃতিত্বও অর্জন করেছেন তিনি।\n\nশুরুতে ৫ উইকেটে ২৭১ রানের বিশাল সংগ্রহ পায় ভারত। মূলত ইশান কিষানের ৬ চার ও ১০ ছক্কায় ৪৩ বলে খেলা ১০৩ রানের ইনিংস ও সূর্যর ৩০ বলে খেলা ৬৩ রানের ইনিংসই ভিত গড়ে দেয়। হার্দিক পান্ডিয়ার ব্যাট থেকেও আসে ১৭ বলে ৪২ রানের টর্নেডো ইনিংস। জবাবে ফিন অ্যালেন ৩৮ বলে ৮০ রানের ঝড়ো ইনিংস খেললেও লাভ হয়নি। ১৯.৪ ওভারে ২২৫ রানে গুটিয়ে যায় কিউইদের ইনিংস। ৫১ রানে ৫ উইকেট নিয়ে সেরা বোলার ছিলেন আরশদীপ সিং। ৩৩ রানে ৩টি নেন অক্ষর প্যাটেল।\n\nআন্তর্জাতিক টি–টোয়েন্টিতে সবচেয়ে দ্রুত ৩ হাজার রান (বলের হিসাবে)\n\n১,৮২২ — সূর্যকুমার যাদব (ভারত)১,৯৪৭ — মোহাম্মদ ওয়াসিম (সংযুক্ত আরব আমিরাত)২,০৬৮ — জস বাটলার (ইংল্যান্ড)২,০৭৭ — অ্যারন ফিঞ্চ (অস্ট্রেলিয়া)২,১১৩ — ডেভিড ওয়ার্নার (অস্ট্রেলিয়া)",
    "date": "2026-02-01T15:44:35+06:00",
    "language": "bn",
    "source": "bangla_tribune",
    "category": "sport",
    "tokens": 223,
    "named_entities": [],
    "tags": [],
    "crawled_at": "2026-02-02T19:51:08.305316"
  },
  {
    "url": "https://www.banglatribune.com/sport/football/932215/%E0%A6%86%E0%A6%B0%E0%A7%8D%E0%A6%B8%E0%A7%87%E0%A6%A8%E0%A6%BE%E0%A6%B2-%E0%A7%AC-%E0%A6%AA%E0%A7%9F%E0%A7%87%E0%A6%A8%E0%A7%8D%E0%A6%9F%E0%A7%87-%E0%A6%8F%E0%A6%97%E0%A6%BF%E0%A7%9F%E0%A7%87-%E0%A6%A5%E0%A6%BE%E0%A6%95%E0%A6%BE%E0%A6%B0-%E0%A6%AA%E0%A6%B0%E0%A6%93-%E0%A6%86%E0%A6%B6%E0%A6%BE-%E0%A6%A6%E0%A7%87%E0%A6%96%E0%A6%9B%E0%A7%87%E0%A6%A8-%E0%A6%B8%E0%A6%BF%E0%A6%9F%E0%A6%BF",
    "title": "আর্সেনাল ৬ পয়েন্টে এগিয়ে থাকার পরও আশা দেখছেন সিটি কোচ",
    "body": "প্রিমিয়ার লিগে ২ গোলে এগিয়ে থেকেও শেষ পর্যন্ত টটেনহ্যাম হটস্পারের সঙ্গে ২-২ সমতায় মাঠ ছেড়েছে ম্যানচেস্টার সিটি। পয়েন্ট হারিয়ে শিরোপার পথে আর্সেনালকে এগিয়ে যাওযার সুবিধা করে দিয়েছে পেপ গার্দিওলার দল। তবে ড্রয়ের পরও প্রিমিয়ার লিগ শিরোপার দৌড়ে এখনও আশা দেখছেন ম্যানচেস্টার সিটির কোচ। শীর্ষে থাকা আর্সেনালের সঙ্গে ব্যবধান বেড়ে ছয় পয়েন্টে দাঁড়ালেও হতাশ নন তিনি।\n\nম্যাচের প্রথমার্ধে রায়ান শেরকি ও সেমেনিওর গোলে ২-০ ব্যবধানে এগিয়ে ছিল সিটি। কিন্তু দ্বিতীয়ার্ধে ডমিনিক সোলাঙ্কির জোড়া গোলে ম্যাচে ফেরে টটেনহ্যাম। শেষ পর্যন্ত গোলরক্ষক জিয়ানলুইজি দোন্নারুম্মার একের পর এক দুর্দান্ত সেভে হার এড়াতে পারে সিটি।\n\nএই ড্রয়ে লিগ টেবিলের শীর্ষে আর্সেনালের লিড এখন ছয় পয়েন্ট। পরের ম্যাচে কঠিন লড়াইয়ে লিভারপুলের মুখোমুখি হতে হবে গার্দিওলার দলকে।\n\nম্যাচ শেষে সিটি কোচ পেপ গার্দিওলা বলেছেন, ‘যত দিন সুযোগ থাকবে, তত দিন আশাও থাকবে। ফুটবলে এসব ঘটে। অতীতে এমন অনেক ম্যাচেই জেতার পথ খুঁজে পেয়েছি, আজ সেটা হয়নি।’\n\nতিনি আরও বলেন, ‘বিভিন্ন বিষয়ে আমাদের কিছু সমস্যা রয়ে গেছে, তবে খেলোয়াড়রা ধীরে ধীরে ছন্দে ফিরেছে। অনেক ক্ষেত্রেই দলের ভেতরে অসাধারণ মানসিকতা দেখেছি।’\n\nসাম্প্রতিক সপ্তাহগুলোতে রেফারিদের একাধিক সিদ্ধান্ত নিয়ে অসন্তোষ প্রকাশ করেছিলেন গার্দিওলা। টটেনহ্যামের বিপক্ষেও সেই হতাশা দেখা গেছে। সোলাঙ্কির প্রথম গোলের রিপ্লেতে দেখা যায়, পেনাল্টি বক্সের ভেতরে বলের দখল নিতে গিয়ে তিনি মার্ক গুয়েহির পায়ের পেছনে লাথি মেরে বল জালে পাঠান। এ প্রসঙ্গে গার্দিওলার মন্তব্য, ‘কোনও সেন্ট্রাল ডিফেন্ডার যদি স্ট্রাইকারের সঙ্গে এমনটা করে, তাহলে সেটি পেনাল্টি। তার পর প্রিমিয়ার লিগে যখন আপনি একটি গোল হজম করেন, তখন ম্যাচের গতি বদলে যায়। এটা আপনি নিয়ন্ত্রণ করতে পারেন না।’",
    "date": "2026-02-02T11:41:58+06:00",
    "language": "bn",
    "source": "bangla_tribune",
    "category": "sport",
    "tokens": 237,
    "named_entities": [],
    "tags": [],
    "crawled_at": "2026-02-02T19:51:11.321848"
  },
  {
    "url": "https://www.banglatribune.com/sport/football/932185/%E0%A7%AF-%E0%A6%9C%E0%A6%A8%E0%A7%87%E0%A6%B0-%E0%A6%AD%E0%A6%BE%E0%A7%9F%E0%A7%87%E0%A6%95%E0%A6%BE%E0%A6%A8%E0%A7%8B%E0%A6%B0-%E0%A6%AC%E0%A6%BF%E0%A6%AA%E0%A6%95%E0%A7%8D%E0%A6%B7%E0%A7%87-%E0%A6%B6%E0%A7%87%E0%A6%B7-%E0%A6%A6%E0%A6%BF%E0%A6%95%E0%A7%87%E0%A6%B0-%E0%A6%97%E0%A7%8B%E0%A6%B2%E0%A7%87-%E0%A6%9C%E0%A6%BF%E0%A6%A4%E0%A6%B2%E0%A7%8B",
    "title": "৯ জনের ভায়েকানোর বিপক্ষে শেষ দিকের গোলে জিতলো রিয়াল",
    "body": "লা লিগায় কষ্টার্জিত জয় পেয়েছে রিয়াল মাদ্রিদ। ৯জনের রায়ো ভায়েকানোকে হারিয়েছে ২-১ ব্যবধানে।\n\nএকটা সময় পর্যন্ত ম্যাচটা সমতার পথেই যাচ্ছিলো। ভাগ্য নির্ধারণ হয়েছে শেষ দিকে ইনজুরি সময়ে। ৯৮তম মিনিটে ব্রাহিম দিয়াজের ওপর নোবেল মেন্ডির ফাউলে পেনাল্টি পায় রিয়াল। সেই সুযোগ কাজে লাগিয়ে এমবাপ্পে গোল করলে শিরোপা দৌড়ে বার্সেলোনার সঙ্গে ব্যবধান এক পয়েন্টে নামিয়ে এনেছে রিয়াল।\n\nবার্নাব্যুতে ম্যাচের শুরুতেই রিয়ালের হয়ে গোল করেন ভিনিসিয়ুস জুনিয়র। তার কিছুক্ষণ আগে সম্ভাব্য হ্যামস্ট্রিং চোটে মাঠ ছাড়েন জুড বেলিংহাম। যদিও সহজে হার মানেনি রায়ো ভায়েকানো। বিরতির পরপরই হোর্হে দে ফ্রুটোসের গোলে সমতায় ফেরে তারা।\n\nএরপর রিয়ালের হয়ে কিলিয়ান এমবাপ্পে ও এদুয়ার্দো কামাভিঙ্গা চেষ্টা করলেও বল গিয়ে আঘাত পোস্টে। এর পর তো শেষ দিকে ম্যাচের নির্ধারিত সময়ের ১০ মিনিট বাকি থাকতে দানি সেবায়োসের ওপর কড়া চ্যালেঞ্জে সরাসরি লাল কার্ড দেখে মাঠ ছাড়েন পাথে সিসে। তাতে ১০ জনে পরিণত হয় ভায়েকানো।\n\nপেনাল্টির আগ পর্যন্ত ঘরের মাঠের দর্শকদের উত্তেজিত দেখা গেলেও এমবাপ্পের গোল পরিস্থিতি শান্ত করে। তার পর ১০৩তম মিনিটে দ্বিতীয় হলুদ কার্ড দেখে মাঠ ছাড়েন পেপ চাভারিয়া। যার কারণে ৯জন নিয়ে ম্যাচ শেষ করে ভায়েকানো।",
    "date": "2026-02-01T22:53:28+06:00",
    "language": "bn",
    "source": "bangla_tribune",
    "category": "sport",
    "tokens": 168,
    "named_entities": [],
    "tags": [],
    "crawled_at": "2026-02-02T19:51:14.564371"
  },
  {
    "url": "https://www.banglatribune.com/sport/football/932108/%E0%A6%95%E0%A7%8D%E0%A6%B0%E0%A7%80%E0%A7%9C%E0%A6%BE-%E0%A6%AC%E0%A7%8D%E0%A6%AF%E0%A6%95%E0%A7%8D%E0%A6%A4%E0%A6%BF%E0%A6%A4%E0%A7%8D%E0%A6%AC-%E0%A6%AE%E0%A7%8B%E0%A6%B8%E0%A7%8D%E0%A6%A4%E0%A6%AB%E0%A6%BE-%E0%A6%95%E0%A6%BE%E0%A6%AE%E0%A6%BE%E0%A6%B2-%E0%A6%86%E0%A6%B0-%E0%A6%A8%E0%A7%87%E0%A6%87%C2%A0",
    "title": "ক্রীড়া ব্যক্তিত্ব মোস্তফা কামাল আর নেই",
    "body": "ক্রীড়া ব্যক্তিত্ব মোস্তফা কামাল আর নেই। রবিবার সকালে শেষ নিঃশ্বাস ত্যাগ করেছেন তিনি। মৃত্যুকালে তার বয়স হয়েছিল ৮৮ বছর।\n\nবার্ধক্যজনিত নানা জটিলতায় ভুগছিলেন মোস্তফা কামাল। একাধিক শারীরিক সমস্যার কারণে প্রায় দুই সপ্তাহ ধরে আইসিইউতে ভর্তি ছিলেন। মৃত্যুকালে তিনি স্ত্রী, দুই কন্যা ও অসংখ্য গুণগ্রাহী রেখে গেছেন।\n\n১৯৬২ থেকে ১৯৬৫ পর্যন্ত মোস্তফা কামাল দাপটের সঙ্গে ঢাকার প্রথম বিভাগ ফুটবলে আজাদ স্পোর্টিং ক্লাবের হয়ে খেলেছেন। এরপর ১৯৬৬ সালে নাম লেখান ঐতিহ্যবাহী মোহামেডান স্পোর্টিং ক্লাবে। সেখানে কাটানো চার বছরের মধ্যে দুবারই লিগ শিরোপা জিতেছেন।\n\nশুধু ফুটবল নয়, ভলিবল কোর্টেও মোস্তফা কামাল ছিলেন অপ্রতিরোধ্য। ১৯৬৩ থেকে ১৯৭০ পর্যন্ত পূর্ব পাকিস্তান ভলিবল দলের অপরিহার্য সদস্য ছিলেন। ১৯৬৮ সালে নেতৃত্ব দিয়েছেন অধিনায়ক হিসেবেও। এর তো ভলিবল ফেডারেশনের ভাইস প্রেসিডেন্ট হিসেবেও দায়িত্ব পালন করেছেন।\n\nবাংলাদেশ প্রেস অ্যাসোসিয়েশনের (বিএসপিএ) আজীবন সদস্য ছিলেন। তার মৃত্যতে বিএসপিএ ও বাফুফে শোক প্রকাশ করেছে।",
    "date": "2026-02-01T15:11:31+06:00",
    "language": "bn",
    "source": "bangla_tribune",
    "category": "sport",
    "tokens": 132,
    "named_entities": [],
    "tags": [],
    "crawled_at": "2026-02-02T19:51:17.496050"
  },
  {
    "url": "https://www.banglatribune.com/sport/football/932078/%E0%A6%9C%E0%A6%BF%E0%A6%A4%E0%A7%87%E0%A6%9B%E0%A7%87-%E0%A6%AC%E0%A6%BE%E0%A6%B0%E0%A7%8D%E0%A6%B8%E0%A6%BE-%E0%A6%9C%E0%A7%9F%E0%A7%87-%E0%A6%AB%E0%A6%BF%E0%A6%B0%E0%A7%87%E0%A6%9B%E0%A7%87-%E0%A6%86%E0%A6%B0%E0%A7%8D%E0%A6%B8%E0%A7%87%E0%A6%A8%E0%A6%BE%E0%A6%B2%E0%A6%93%C2%A0",
    "title": "জিতেছে বার্সা, জয়ে ফিরেছে আর্সেনালও",
    "body": "লা লিগায় এলচের মাঠে জয় তুলে নিয়েছে বার্সেলোনা। ৩-১ গোলের এই জয়ে পয়েন্ট টেবিলের শীর্ষে চার পয়েন্টের ব্যবধান গড়েছে কাতালান দল।\n\nবর্তমান চ্যাম্পিয়নরা ম্যাচের ষষ্ঠ মিনিটেই গোল পায়। দানি ওলমোর থ্রু পাসে লামিনে ইয়ামাল এলচে গোলরক্ষককে কাটিয়ে ফাঁকা জালে বল পাঠান।\n\n১৯৭৪ সালের ডিসেম্বরের পর বার্সেলোনাকে হারাতে না পারা এলচে ২৯ মিনিটে সমতা ফেরায়। গোল করেন আলভারো রদ্রিগেজ।\n\nতবে সমতা বেশিক্ষণ ধরে রাখতে পারেনি স্বাগতিকরা। ১১ মিনিট পর আবার এগিয়ে যায় হান্সি ফ্লিকের দল। ফ্রেঙ্কি ডি ইয়ংয়ের কাটব্যাক থেকে দুর্দান্ত শটে ব্যবধান বাড়ান তোরেস। বিরতির পর বদলি হিসেবে নামা ম্যানচেস্টার ইউনাইটেড থেকে ধারে আসা র‍্যাশফোর্ড এনে দেন তৃতীয় গোল।\n\nপুরো ম্যাচজুড়ে দাপট দেখিয়েছে বার্সেলোনা। অসংখ্য সুযোগও তৈরি করে তারা। সব প্রতিযোগিতা মিলিয়ে এটি বার্সেলোনার শেষ ১৬ ম্যাচে ১৫তম জয়।\n\nএই জয়ে চাপ বাড়লো দ্বিতীয় স্থানে থাকা রিয়াল মাদ্রিদের। এক ম্যাচ কম খেলা লস ব্লাঙ্কোসরা পরবর্তী ম্যাচে রায়ো ভায়েকানোর মুখোমুখি হবে। এটা জিতলে বার্সেলোনার সঙ্গে ব্যবধান কমে দাঁড়াবে এক পয়েন্টে।\n\nএদিকে, ইংলিশ প্রিমিয়ার লিগে জয়ে ফিরেছে আর্সেনাল। লিডস ইউনাইটেডকে ৪-০ গোলে উড়িয়ে দিয়ে শিরোপার পথে আরেক ধাপ এগিয়ে গেছে মিকেল আর্তেতার দল। একই দিনে দুই গোল পিছিয়ে পড়েও ওয়েস্ট হ্যামকে ৩-২ ব্যবধানে হারিয়েছে চেলসি। পিছিয়ে পড়ে জয় তুলে নিয়েছে লিভারপুলও। নিউক্যাসলকে ৪-১ গোলে হারিয়েছে। হুগো একিতিকে ও ফ্লোরিয়ান ভির্টজের নৈপুণ্যে চলতি বছরে লিগে প্রথম জয় পেয়েছে অলরেডরা।\n\nজয়ের পর লিগ টেবিলের শীর্ষে থাকা আর্সেনালের পয়েন্ট ব্যবধান ম্যানচেস্টার সিটি ও অ্যাস্টন ভিলার চেয়ে বেড়ে দাঁড়িয়েছে সাতে।",
    "date": "2026-02-01T11:28:06+06:00",
    "language": "bn",
    "source": "bangla_tribune",
    "category": "sport",
    "tokens": 224,
    "named_entities": [],
    "tags": [],
    "crawled_at": "2026-02-02T19:51:20.466664"
  },
  {
    "url": "https://www.banglatribune.com/sport/football/932031/%E0%A6%96%E0%A7%81%E0%A6%A6%E0%A7%87-%E0%A6%AB%E0%A7%81%E0%A6%9F%E0%A6%AC%E0%A6%B2%E0%A6%BE%E0%A6%B0%E0%A6%A6%E0%A7%87%E0%A6%B0-%E0%A6%A8%E0%A6%BF%E0%A7%9F%E0%A7%87-%E0%A6%89%E0%A7%8E%E0%A6%B8%E0%A6%AC%C2%A0",
    "title": "খুদে ফুটবলারদের নিয়ে উৎসব",
    "body": "বাংলাদেশ ফুটবল ফেডারেশনের তৃণমূল আয়োজনের আওতায় ফুটবল একাডেমি উৎসব হয়ে গেলো শনিবার। এই উৎসবে বাফুফে একাডেমির ১২০ জন খুদে ফুটবলার অংশ নেয়।\n\nউৎসবে অংশগ্রহণকারী ফুটবলার বয়সভিত্তিক তিনটি গ্রুপে অংশ নেয়। ৮–১০ বছর, ১১–১৪ বছর এবং ১৫–১৬ বছর বয়সী ফুটবলাররা আলাদা আলাদা গ্রুপে ম্যাচ খেলেছে। এই আয়োজনে খুদে ফুটবলারদের মধ্যে উৎসাহ, আনন্দ ও প্রতিযোগিতামূলক মানসিকতা ছিল দেখার মতো।\n\nউৎসব শেষে অংশগ্রহণকারী সকল খুদে ফুটবলারদের মাঝে মেডেল দেওয়া হয়। এছাড়াও রেডিয়েন্ট ফার্মাসিউটিক্যালস-এর পক্ষ থেকে খেলোয়াড়রা পেয়েছে গিফট বক্স।\n\nবাফুফে ভবন সংলগ্ন টার্ফে উপস্থিত ছিলেন বাংলাদেশ ফুটবল ফেডারেশনের সহ-সভাপতি ও ডেভেলপমেন্ট কমিটির চেয়ারম্যান নাসের শাহরিয়ার জাহেদী, সদস্য কামরুল হাসান হিলটন ও সাখওয়াত হোসেন ভূঁঞা শাহীনসহ অন্যরা।",
    "date": "2026-01-31T20:11:06+06:00",
    "language": "bn",
    "source": "bangla_tribune",
    "category": "sport",
    "tokens": 103,
    "named_entities": [],
    "tags": [],
    "crawled_at": "2026-02-02T19:51:23.531838"
  },
  {
    "url": "https://www.banglatribune.com/sport/football/932014/%E0%A6%AD%E0%A7%81%E0%A6%9F%E0%A6%BE%E0%A6%A8%E0%A6%95%E0%A7%87-%E0%A6%AC%E0%A7%9C-%E0%A6%AC%E0%A7%8D%E0%A6%AF%E0%A6%AC%E0%A6%A7%E0%A6%BE%E0%A6%A8%E0%A7%87-%E0%A6%B9%E0%A6%BE%E0%A6%B0%E0%A6%BE%E0%A6%B2%E0%A7%87%E0%A6%93-%E0%A6%AE%E0%A6%BE%E0%A6%A0-%E0%A6%A8%E0%A6%BF%E0%A7%9F%E0%A7%87-%E0%A6%AC%E0%A6%BE%E0%A6%9F%E0%A6%B2%E0%A6%BE%E0%A6%B0%E0%A7%87%E0%A6%B0",
    "title": "ভুটানকে বড় ব্যবধানে হারালেও মাঠ নিয়ে বাটলারের ক্ষোভ",
    "body": "সাফ অনূর্ধ্ব-১৯ নারী টুর্নামেন্টে ভুটানকে ১২-০ গোলে বিধ্বস্ত করেছে বাংলাদেশ। হ্যাটট্রিক করেছেন মুনকি আক্তার, তৃষ্ণা রানী ও আলপি আক্তার। দলের জয়ে সর্বোচ্চ ৪ গোল করেছেন মুনকি। ৩টি করে গোল করেছেন তৃষ্ণা রানী ও আলপি আক্তার। একবার করে জালের দেখা পেয়েছেন মামনি চাকমা ও অর্পিতা বিশ্বাসও। তবে বড় জয় পেলেও নেপালে পোখরার মাঠ নিয়ে অসন্তুষ্টি ঝরেছে কোচ পিটার বাটলারের কণ্ঠে।\n\nশনিবার ম্যাচ শেষে ইংলিশ কোচ মাঠের দুর্দশা তুলে ধরে বলেছেন, ‘আমরা স্রেফ এখানে খেলতে আসিনি...এবং আসলেই মনে করি, এই মাঠ ভালো ফুটবল খেলার উপযোগী নয়। আপনারা জানেন, এই মাঠে স্প্রে দেওয়া হয়েছে যেন সবুজ দেখায় এবং আমার মতে, যে দুটি দল তাদের খেলোয়াড়দের উন্নতির চেষ্টা করছে এবং ভালো ফুটবল খেলার পথে আছে, তাদের এই মাঠে খেলতে বলা অন্যায়। আমি কারও দিকে অভিযোগের আঙুল তুলছি না। শুধু বলতে চাই, এই মাঠ যথেষ্ট মানসম্পন্ন নয়।’\n\nখারাপ মাঠেও দলের উদ্ভাসিত পারফরম্যান্স নিয়ে বাটলার খুশি, ‘সম্ভাব্য যত বেশি বদলি নামানোর চেষ্টা করেছি, আমার মনে হয় কিছুটা খেলতে পেরেছি। আমি বলবো না, দারুণ এবং ভালো খেলেছি, কেননা এই মাঠে আপনি ভালো ফুটবল খেলতে পারবেন না। তবে আমি মনে করি, আমরা কন্ডিশনের সাথে ভালোভাবে মানিয়ে নিতে পেরেছি। মেয়েদের মানসিকতা, নিবেদন এবং দলবদ্ধ হয়ে খেলার মানসিকতায় আমি মুগ্ধ।’\n\nএরপর ম্যাচ নিয়ে তার মূল্যায়ন, ‘মাঝেমাঝে মনে হয়, ছোট ছোট প্রাপ্তির জন্য কৃতজ্ঞ থাকা উচিত। এই মাঠ দুই দলের জন্য একই ছিল এবং আমি নিশ্চিত, তারাও (ভুটান) এটা নিয়ে খুশি নয়। কিন্তু স্কোরলাইনেই প্রতিফলিত হচ্ছে আমাদের আধিপত্য এবং ম্যাচটি ছিল একপেশে।’",
    "date": "2026-01-31T18:19:00+06:00",
    "language": "bn",
    "source": "bangla_tribune",
    "category": "sport",
    "tokens": 231,
    "named_entities": [],
    "tags": [],
    "crawled_at": "2026-02-02T19:51:26.583073"
  },
  {
    "url": "https://www.banglatribune.com/sport/tennis/932163/%E0%A6%87%E0%A6%A4%E0%A6%BF%E0%A6%B9%E0%A6%BE%E0%A6%B8-%E0%A6%97%E0%A7%9C%E0%A7%87-%E0%A6%85%E0%A6%B8%E0%A7%8D%E0%A6%9F%E0%A7%8D%E0%A6%B0%E0%A7%87%E0%A6%B2%E0%A6%BF%E0%A7%9F%E0%A6%BE%E0%A6%A8-%E0%A6%93%E0%A6%AA%E0%A7%87%E0%A6%A8-%E0%A6%9C%E0%A6%BF%E0%A6%A4%E0%A6%B2%E0%A7%87%E0%A6%A8-%E0%A6%86%E0%A6%B2%E0%A6%95%E0%A6%BE%E0%A6%B0%E0%A7%87%E0%A6%9C",
    "title": "ইতিহাস গড়ে অস্ট্রেলিয়ান ওপেন জিতলেন আলকারেজ",
    "body": "ইতিহাস গড়েই অস্ট্রেলিয়ান ওপেন জিতলেন কার্লোস আলকারেজ। ফাইনালে নোভাক জোকোভিচকে হারিয়ে ক্যারিয়ার গ্র্যান্ড স্লাম পূরণ করা সর্বকনিষ্ঠ পুরুষ খেলোয়াড় হিসেবে নাম লিখিয়েছেন তিনি।\n\n২২ বছর বয়সী আলকারেজ মেলবোর্নে ২-৬, ৬-২, ৬-৩, ৭-৫ গেমে জয়ের পর আনন্দে কোর্টে লুটিয়ে পড়েছিলেন।\n\nম্যাচের পর অবশ্য ১০ বারের অস্ট্রেলিয়ান ওপেন চ্যাম্পিয়ন জোকোভিচ সংশয় প্রকাশ করে বলেছেন, মেলবোর্নে হয়তো আর কখনও কোর্টে নামবেন না তিনি, ‘ভাবিনি যে আবার কখনও গ্র্যান্ড স্লামের মঞ্চে দাঁড়িয়ে থাকবো। কী জানি আগামীকাল কী হবে, আগামী ৬ বা ১২ মাসে কী ঘটবে, কিন্তু এটা ছিল এক অসাধারণ যাত্রা।’\n\nবিশ্ব র‌্যাঙ্কিংয়ের ১ নম্বর আলকারেজ শুরুর দিকে কিছুটা পিছিয়ে ছিলেন। পরে অবশ্য ধীরে ধীরে দাপট দেখাতে শুরু করেন তিনি। জয়ের পর আলকারেজ জানান, ‘প্রথম সেটের পর সে কিছু ভুল করে। যা পরে আমাকে অনেক শান্ত ও বিশ্বাস যোগায়। তার পর মানসিকভাবে অনেক শক্ত থেকেছি, কৌশলগত পরিবর্তন আনাতেই এই সাফল্য।’",
    "date": "2026-02-01T20:00:00+06:00",
    "language": "bn",
    "source": "bangla_tribune",
    "category": "sport",
    "tokens": 136,
    "named_entities": [],
    "tags": [],
    "crawled_at": "2026-02-02T19:51:44.711932"
  },
  {
    "url": "https://www.banglatribune.com/sport/tennis/932010/%E0%A6%B8%E0%A6%BE%E0%A6%AC%E0%A6%BE%E0%A6%B2%E0%A7%87%E0%A6%99%E0%A7%8D%E0%A6%95%E0%A6%BE%E0%A6%95%E0%A7%87-%E0%A6%B9%E0%A6%BE%E0%A6%B0%E0%A6%BF%E0%A7%9F%E0%A7%87-%E0%A6%AA%E0%A7%8D%E0%A6%B0%E0%A6%A5%E0%A6%AE%E0%A6%AC%E0%A6%BE%E0%A6%B0-%E0%A6%85%E0%A6%B8%E0%A7%8D%E0%A6%9F%E0%A7%8D%E0%A6%B0%E0%A7%87%E0%A6%B2%E0%A6%BF%E0%A7%9F%E0%A6%BE%E0%A6%A8-%E0%A6%93%E0%A6%AA%E0%A7%87%E0%A6%A8",
    "title": "সাবালেঙ্কাকে হারিয়ে প্রথমবার অস্ট্রেলিয়ান ওপেন জিতলেন রিবাকিনা",
    "body": "তিন বছর আগে মেলবোর্ন পার্কেই মুখোমুখি হয়েছিলেন আরিনা সাবালেঙ্কা ও এলেনা রিবাকিনা। সেবার শেষ হাসি হেসেছিলেন সাবালেঙ্কা। এবার অবশ্য তিন বছর আগের মধুর প্রতিশোধ নিয়ে প্রথম অস্ট্রেলিয়ান ওপেন জিতেছেন রিবাকিনা। এক নম্বর সাবালেঙ্কাকে হারিয়ে দিয়েছেন ৬–৪, ৪–৬, ৬–৪ গেমে।\n\nরড লেভার অ্যারেনায় প্রথমে হোঁচট খান শীর্ষ বাছাই সাবালেঙ্কাই। শুরু থেকে আক্রমণাত্মক খেলতে থাকা রিবাকিনা প্রথম গেম ব্রেক করে ম্যাচের নিয়ন্ত্রণ নিয়ে নেন।\n\nচারবারের গ্র্যান্ড স্ল্যামজয়ী সাবালেঙ্কা দ্বিতীয় সেটে ঘুরে দাঁড়ানোর চেষ্টা করেছিলেন। সেট সমতায় ফিরিয়েছিলেন বেলারুশিয়ান তারকা। তার পর ম্যাচটা রোমাঞ্চকর তৃতীয় সেটে গড়ালে শেষ হাসি হেসেছেন রিবাকিনা-ই। তবে তৃতীয় সেটে কাজাখস্তানের পঞ্চম বাছাই এলেনা রিবাকিনা ৩–০ গেমে পিছিয়ে পড়েছিলেন। তখন মনে হচ্ছিল, সাবালেঙ্কা ক্যারিয়ারের পঞ্চম গ্র্যান্ড স্ল্যামের দিকে এগিয়ে যাচ্ছেন।  সেখান থেকে দুর্দান্ত প্রত্যাবর্তন করেন রিবাকিনা। টানা পাঁচটি গেম জিতে ম্যাচের মোড় ঘুরিয়ে দেন তিনি।  তাতে ২০২২ উইম্বলডনের পর ক্যারিয়ারের দ্বিতীয় গ্র্যান্ড স্ল্যাম শিরোপা নিশ্চিত করেছেন রিবাকিনা।",
    "date": "2026-01-31T18:00:57+06:00",
    "language": "bn",
    "source": "bangla_tribune",
    "category": "sport",
    "tokens": 138,
    "named_entities": [],
    "tags": [],
    "crawled_at": "2026-02-02T19:51:47.737737"
  },
  {
    "url": "https://www.banglatribune.com/sport/tennis/931078/%E0%A6%B6%E0%A6%A4%E0%A6%A4%E0%A6%AE-%E0%A6%97%E0%A7%8D%E0%A6%B0%E0%A7%8D%E0%A6%AF%E0%A6%BE%E0%A6%A8%E0%A7%8D%E0%A6%A1-%E0%A6%B8%E0%A7%8D%E0%A6%B2%E0%A6%BE%E0%A6%AE-%E0%A6%AE%E0%A7%8D%E0%A6%AF%E0%A6%BE%E0%A6%9A-%E0%A6%9C%E0%A7%9F%E0%A7%87-%E0%A6%B0%E0%A6%BE%E0%A6%99%E0%A6%BE%E0%A6%B2%E0%A7%87%E0%A6%A8-%E0%A6%86%E0%A6%B2%E0%A6%95%E0%A6%BE%E0%A6%B0%E0%A7%87%E0%A6%9C%C2%A0",
    "title": "শততম গ্র্যান্ড স্লাম ম্যাচ জয়ে রাঙালেন আলকারেজ",
    "body": "সহজ জয়ে অস্ট্রেলিয়ান ওপেনের শেষ ষোলোতে জায়গা করে নিয়েছেন কার্লোস আলকারেজ। এটি ছিল তার ক্যারিয়ারের ১০০তম গ্র্যান্ড স্লাম ম্যাচ। সেই ম্যাচটাতেই ফরাসি শোম্যান কোরাঁতাঁ মুতের বিপক্ষে সরাসরি সেটে দাপুটে জয় পেয়েছেন স্প্যানিশ তারকা।\n\n২২ বছর বয়সী ছয়বারের গ্র্যান্ড স্লামজয়ী আলকারেজ ২ ঘণ্টা ৫ মিনিটের লড়াইয়ে ৬-২, ৬-৪, ৬-১ ব্যবধানে জিতে শেষ ষোলো নিশ্চিত করেছেন। এই জয়ে কোয়ার্টার ফাইনালের টিকিটের লড়াইয়ে তার প্রতিপক্ষ আমেরিকার ১৯তম বাছাই টমি পল।\n\nএর আগে মেলবোর্ন পার্কে চারবার খেলেও শেষ আটের বেশি এগোতে পারেননি আলকারেজ। এবার লক্ষ্য অধরা অস্ট্রেলিয়ান ওপেনের। এবারের আসরে শিরোপা জিততে পারলে চারটি গ্র্যান্ড স্লাম জেতা সর্বকনিষ্ঠ পুরুষ খেলোয়াড় হবেন তিনি।\n\nম্যাচ শেষে আলকারেজ তার প্রতিক্রিয়ায় বলেছেন, ‘এটা সহজ ছিল না। সত্যি বলতে, কোরাঁতাঁর মতো খেলোয়াড়ের বিপক্ষে খেললে কখন কী হবে, তা বুঝতে পারা কঠিন। ম্যাচের প্রস্তুতিও তাই কঠিন হয়ে যায়। তবে কোর্টে খেলাটা উপভোগ করেছি। আমরা দুজনই দারুণ কিছু শট খেলেছি ও পয়েন্ট পেয়েছি।’",
    "date": "2026-01-23T14:38:53+06:00",
    "language": "bn",
    "source": "bangla_tribune",
    "category": "sport",
    "tokens": 142,
    "named_entities": [],
    "tags": [],
    "crawled_at": "2026-02-02T19:51:50.762119"
  },
  {
    "url": "https://www.banglatribune.com/others/930568/%E0%A6%B9%E0%A6%95%E0%A6%BF-%E0%A6%AB%E0%A7%87%E0%A6%A1%E0%A6%BE%E0%A6%B0%E0%A7%87%E0%A6%B6%E0%A6%A8%E0%A7%87%E0%A6%B0-%E0%A6%B8%E0%A6%BE%E0%A6%AC%E0%A7%87%E0%A6%95-%E0%A6%B8%E0%A6%B9-%E0%A6%B8%E0%A6%AD%E0%A6%BE%E0%A6%AA%E0%A6%A4%E0%A6%BF%E0%A6%B0-%E0%A6%86%E0%A7%9F%E0%A6%95%E0%A6%B0-%E0%A6%A8%E0%A6%A5%E0%A6%BF-%E0%A6%9C%E0%A6%AC%E0%A7%8D%E0%A6%A6%E0%A7%87%E0%A6%B0",
    "title": "হকি ফেডারেশনের সাবেক সহ-সভাপতির আয়কর নথি জব্দের নির্দেশ",
    "body": "দুর্নীতির অভিযোগে বাংলাদেশ হকি ফেডারেশনের সাবেক সহ-সভাপতি সফিউল্লাহ আল মুনিরের (৪৮) আয়কর নথি জব্দের আদেশ দিয়েছেন আদালত। সোমবার (১৯ জানুয়ারি) দুদকের আবেদনের প্রেক্ষিতে ঢাকা মহানগর সিনিয়র স্পেশাল জজ সাব্বির ফয়েজের আদালত এই আদেশ দেন।\n\nসংশ্লিষ্ট আদালতের বেঞ্চ সহকারি রিয়াজ হোসেন এ তথ্য নিশ্চিত করেন।\n\nদুদকের পক্ষে সংস্থাটির সহকারী পরিচালক ও তদন্ত কর্মকর্তা মো. মাহমুদুল হাসান ভূঁইয়া মুনিরের আয়কর নথি জব্দ চেয়ে আবেদন করেন।\n\nআবেদনে বলা হয়, আসামি সফিউল্লাহ আল মুনিরের বিরুদ্ধে অসাধু উপায়ে জ্ঞাত আয়ের উৎসের সঙ্গে সঙ্গতিবিহীন ১০ কোটি ৯৫ লাখ ১১ হাজার ৬৪৯টাকার সম্পদের মালিকানা ভোগদখলের অভিযোগ রয়েছে। এর জেরে দুদক মামলাটি করে। আসামির বিরুদ্ধে উঠা অভিযোগের সুষ্ঠু তদন্তের স্বার্থে তার আয়কর নথিরসহ সংশ্লিষ্ট প্রয়োজনীয় তথ্যাদি জব্দ করা একান্ত প্রয়োজন।",
    "date": "2026-01-19T17:22:37+06:00",
    "language": "bn",
    "source": "bangla_tribune",
    "category": "others",
    "tokens": 112,
    "named_entities": [],
    "tags": [],
    "crawled_at": "2026-02-02T19:51:53.952796"
  },
  {
    "url": "https://www.banglatribune.com/sport/hockey/928582/%E0%A6%95%E0%A6%A8%E0%A6%BE%E0%A6%B0-%E0%A6%B9%E0%A7%8D%E0%A6%AF%E0%A6%BE%E0%A6%9F%E0%A6%9F%E0%A7%8D%E0%A6%B0%E0%A6%BF%E0%A6%95%E0%A7%87-%E0%A6%B6%E0%A6%BF%E0%A6%B0%E0%A7%8B%E0%A6%AA%E0%A6%BE-%E0%A6%AC%E0%A6%BF%E0%A6%95%E0%A7%87%E0%A6%8F%E0%A6%B8%E0%A6%AA%E0%A6%BF%E0%A6%B0",
    "title": "কনার হ্যাটট্রিকে শিরোপা বিকেএসপির",
    "body": "ব্র্যাক ব্যাংক অপরাজেয় আলো নারী হকি টুর্নামেন্টে চ্যাম্পিয়ন হয়েছে বাংলাদেশ ক্রীড়া শিক্ষা প্রতিষ্ঠান (বিকেএসপি)।\n\nবৃহস্পতিবার (১ জানুয়ারি) মওলানা হকি স্টেডিয়ামে অনুষ্ঠিত ফাইনালে ঢাকা ও ময়মনসিংহ বিভাগ নিয়ে গড়া জোন–২ দলকে ৮–০ গোলে হারিয়েছে বিকেএসপির মেয়েরা।\n\n৮ গোলের মধ্যে ১৫ নম্বর জার্সিধারী কনা আক্তারের স্টিক থেকেই এসেছে চারটি গোল।\n\nফাইনালে বিকেএসপির সামনে দাঁড়াতেই পারেনি ঢাকা–ময়মনসিংহের মেয়েরা। প্রথম কোয়ার্টারে তিন গোল ও দ্বিতীয় কোয়ার্টারে আরও দুই গোল হজম করে তারা। শেষ দুই কোয়ার্টারে আরও তিন গোল হজম করলে বড় ব্যবধানে শিরোপা নিশ্চিত করে বিকেএসপি।\n\nদলের হয়ে কনা আক্তার সর্বোচ্চ চারটি গোল করেন। এছাড়া অর্পিতা পাল করেন দুই গোল।\n\nপ্রতিযোগিতার সর্বোচ্চ গোলদাতার পুরস্কারও জিতেছেন অর্পিতা পাল। টুর্নামেন্টে তার গোলসংখ্যা ২২। প্লেয়ার অব দ্য টুর্নামেন্ট হয়েছেন বিকেএসপির আরেক খেলোয়াড় রিয়া। প্রতিযোগিতার সেরা গোলকিপার নির্বাচিত হয়েছেন রাজশাহীর মোয়া। এ ছাড়া রাইজিং স্টারের পুরস্কার পেয়েছেন কিশোরগঞ্জ জেলার অপূর্ব।",
    "date": "2026-01-01T20:20:42+06:00",
    "language": "bn",
    "source": "bangla_tribune",
    "category": "sport",
    "tokens": 132,
    "named_entities": [],
    "tags": [],
    "crawled_at": "2026-02-02T19:51:56.978372"
  },
  {
    "url": "https://www.banglatribune.com/sport/hockey/926790/%E0%A6%9C%E0%A6%BE%E0%A6%B0%E0%A7%8D%E0%A6%AE%E0%A6%BE%E0%A6%A8%E0%A6%BF%E0%A6%A4%E0%A7%87-%E0%A6%96%E0%A7%87%E0%A6%B2%E0%A6%AC%E0%A7%87%E0%A6%A8-%E0%A6%95%E0%A6%BF%E0%A6%A8%E0%A6%BE-%E0%A6%A6%E0%A7%8B%E0%A6%9F%E0%A6%BE%E0%A6%A8%E0%A6%BE%E0%A7%9F-%E0%A6%86%E0%A6%AE%E0%A6%BF%E0%A6%B0%E0%A7%81%E0%A6%B2",
    "title": "জার্মানিতে খেলবেন কিনা দোটানায় আমিরুল",
    "body": "ভারতের চেন্নাই ও মাদুরাইতে অনূর্ধ্ব ২১ বিশ্বকাপ হকিতে বাংলাদেশ চ্যালেঞ্জার ট্রফি জিতেছে। ৫টি হ্যাটট্রিকসহ ১৮ গোল করে আমিরুল ইসলাম সর্বোচ্চ গোলদাতার তালিকায় নাম উঠিয়ে চারদিকে হইচই ফেলে দেন। বিশ্বকাপে ড্রাগ অ্যান্ড ফ্লিক বিশেষজ্ঞ হয়ে ওঠা আমিরুলের সামনে দেশের বাইরে লিগ খেলার হাতছানি। আপাতত জার্মানি থেকে খেলার আমন্ত্রণ থাকলেও সেখানে যাওয়া নিয়ে দোটানায় পড়েছেন ২০ বছর বয়সী এই ডিফেন্ডার।\n\nআগামী বছরের এপ্রিলে জার্মানির চতুর্থ বিভাগের দল হকি ক্লাব অব বমলিনগেন থেকে আনুষ্ঠানিকভাবে আমন্ত্রণ এসেছে। শুরুতে মার্চে খেলা থাকলেও তা এক মাস পিছিয়ে দেওয়া হয়।\n\nআমিরুলের সঙ্গে কথা বলে জানা যায়, তিনি এতদিন বসে থাকতে চান না। তাই অন্য দেশের ক্লাবগুলোতেও চেষ্টা করছেন।\n\nফরিদপুর থেকে উঠে আসা এই খেলোয়াড় বাংলা ট্রিবিউনকে বলেন, “জার্মানির ক্লাব থেকে আমন্ত্রণ এলেও সেখানে খেলার সিদ্ধান্ত নিইনি। এখনও দোটানার মধ্যে আছি বলতে পারেন। অন্য দেশের ক্লাবগুলো থেকে আমন্ত্রণ আসার কথা রয়েছে। আসলে আমি বেশি দিন বসে থাকতে চাই না। খেলার মধ্যে থাকতে চাই। তাই এখনও অপেক্ষায় আছি।”\n\nতিনি আরও বলেন, “যদি ব্যাটে বলে মিলে যায়, খেলার সময় সামনে থাকে, তাহলে অন্য দেশ থেকে আমন্ত্রণ পেলে সেখানে যেতে পারি। না হলে জার্মানি তো আছেই।”\n\nতবে বিদেশের লিগে আমিরুলের মনোযোগ থাকলেও দেশে খেলা না থাকায় হতাশা আছে জানিয়ে আমিরুল বলেন, “আমাদের এখানে লিগ হলে আর বাইরের দেশের কথা চিন্তা করতে হতো না। এখানে কবে লিগ হবে আমরা কেউ জানি না। সবার উচিত এটা নিয়ে ভাবা। যেন দ্রুত লিগ হতে পারে।”",
    "date": "2025-12-17T16:38:05+06:00",
    "language": "bn",
    "source": "bangla_tribune",
    "category": "sport",
    "tokens": 220,
    "named_entities": [],
    "tags": [],
    "crawled_at": "2026-02-02T19:51:59.984788"
  },
  {
    "url": "https://www.banglatribune.com/sport/other-sports/932036/%E0%A6%9F%E0%A6%BF%E0%A6%AD%E0%A6%BF%E0%A6%A4%E0%A7%87-%E0%A6%86%E0%A6%9C%E0%A6%95%E0%A7%87%E0%A6%B0-%E0%A6%96%E0%A7%87%E0%A6%B2%E0%A6%BE-%E0%A7%A7-%E0%A6%AB%E0%A7%87%E0%A6%AC%E0%A7%8D%E0%A6%B0%E0%A7%81%E0%A7%9F%E0%A6%BE%E0%A6%B0%E0%A6%BF-%E0%A7%A8%E0%A7%A6%E0%A7%A8%E0%A7%AC",
    "title": "টিভিতে আজকের খেলা (১ ফেব্রুয়ারি, ২০২৬)",
    "body": "ক্রিকেটপাকিস্তান-অস্ট্রেলিয়াতৃতীয় টি-টোয়েন্টিসরাসরি, বিকাল ৫টা, টি স্পোর্টস টিভি\n\nঅনূর্ধ্ব-১৯ বিশ্বকাপপাকিস্তান-ভারতসরাসরি, দুপুর ১টা, স্টার স্পোর্টস সিলেক্ট-২\n\nশ্রীলঙ্কা-ইংল্যান্ডদ্বিতীয় টি-টোয়েন্টিসরাসরি, সন্ধ্যা ৭-৩০ মিনিট, সনি টেন-১\n\nটেনিসঅস্ট্রেলিয়ান ওপেনপুরুষ এককের ফাইনালসরাসরি, দুপুর ২-৩০ মিনিট, সনি টেন-২",
    "date": "2026-02-01T06:00:00+06:00",
    "language": "bn",
    "source": "bangla_tribune",
    "category": "sport",
    "tokens": 30,
    "named_entities": [],
    "tags": [],
    "crawled_at": "2026-02-02T19:52:03.024076"
  },
  {
    "url": "https://www.banglatribune.com/sport/other-sports/931959/%E0%A6%9F%E0%A6%BF%E0%A6%AD%E0%A6%BF%E0%A6%A4%E0%A7%87-%E0%A6%86%E0%A6%9C%E0%A6%95%E0%A7%87%E0%A6%B0-%E0%A6%96%E0%A7%87%E0%A6%B2%E0%A6%BE-%E0%A7%A9%E0%A7%A7-%E0%A6%9C%E0%A6%BE%E0%A6%A8%E0%A7%81%E0%A7%9F%E0%A6%BE%E0%A6%B0%E0%A6%BF-%E0%A7%A8%E0%A7%A6%E0%A7%A8%E0%A7%AC",
    "title": "টিভিতে আজকের খেলা (৩১ জানুয়ারি, ২০২৬)",
    "body": "ক্রিকেটপাকিস্তান-অস্ট্রেলিয়াদ্বিতীয় টি-টোয়েন্টিসরাসরি, বিকাল ৫টা, টি স্পোর্টস টিভি\n\nভারত-নিউজিল্যান্ডপঞ্চম টি-টোয়েন্টিসরাসরি, সন্ধ্যা ৭-৩০ মিনিট, স্টার স্পোর্টস-১\n\nঅনূর্ধ্ব-১৯ বিশ্বকাপজিম্বাবুয়ে-বাংলাদেশসরাসরি, দুপুর ১টা, জিও হটস্টার, র‌্যাবিটহোলবিডি\n\nটেনিসঅস্ট্রেলিয়ান ওপেননারী এককের ফাইনালসরাসরি, দুপুর ২-৩০ মিনিট, সনি টেন-২",
    "date": "2026-01-31T06:00:00+06:00",
    "language": "bn",
    "source": "bangla_tribune",
    "category": "sport",
    "tokens": 30,
    "named_entities": [],
    "tags": [],
    "crawled_at": "2026-02-02T19:52:06.130991"
  },
  {
    "url": "https://www.banglatribune.com/sport/other-sports/931836/%E0%A6%9F%E0%A6%BF%E0%A6%AD%E0%A6%BF%E0%A6%A4%E0%A7%87-%E0%A6%86%E0%A6%9C%E0%A6%95%E0%A7%87%E0%A6%B0-%E0%A6%96%E0%A7%87%E0%A6%B2%E0%A6%BE-%E0%A7%A9%E0%A7%A6-%E0%A6%9C%E0%A6%BE%E0%A6%A8%E0%A7%81%E0%A7%9F%E0%A6%BE%E0%A6%B0%E0%A6%BF-%E0%A7%A8%E0%A7%A6%E0%A7%A8%E0%A7%AC",
    "title": "টিভিতে আজকের খেলা (৩০ জানুয়ারি, ২০২৬)",
    "body": "ক্রিকেটঅনূর্ধ্ব-১৯ বিশ্বকাপইংল্যান্ড-নিউজিল্যান্ডসরাসরি, দুপুর ১-৩০ মিনিট, স্টার স্পোর্টস সিলেক্ট-২\n\nশ্রীলঙ্কা-ইংল্যান্ডপ্রথম টি-টোয়েন্টিসরাসরি, সন্ধ্যা ৭-৩০ মিনিট, সনি টেন-১\n\nটেনিসঅস্ট্রেলিয়ান ওপেনপুরুষ এককের প্রথম সেমিফাইনালসরাসরি, সকাল ৯-৩০ মিনিট, সনি টেন-২\n\nপুরুষ এককের দ্বিতীয় সেমিফাইনালসরাসরি, দুপুর ২-৩০ মিনিট, সনি টেন-২",
    "date": "2026-01-30T06:00:00+06:00",
    "language": "bn",
    "source": "bangla_tribune",
    "category": "sport",
    "tokens": 34,
    "named_entities": [],
    "tags": [],
    "crawled_at": "2026-02-02T19:52:09.101387"
  },
  {
    "url": "https://www.banglatribune.com/entertainment/932231/%E0%A6%97%E0%A7%8D%E0%A6%B0%E0%A7%8D%E0%A6%AF%E0%A6%BE%E0%A6%AE%E0%A6%BF-%E0%A6%9C%E0%A6%BF%E0%A6%A4%E0%A7%87-%E0%A6%87%E0%A6%A4%E0%A6%BF%E0%A6%B9%E0%A6%BE%E0%A6%B8-%E0%A6%97%E0%A7%9C%E0%A6%B2%E0%A7%87%E0%A6%A8-%E0%A6%A4%E0%A6%BF%E0%A6%AC%E0%A7%8D%E0%A6%AC%E0%A6%A4%E0%A6%BF-%E0%A6%86%E0%A6%A7%E0%A7%8D%E0%A6%AF%E0%A6%BE%E0%A6%A4%E0%A7%8D%E0%A6%AE%E0%A6%BF%E0%A6%95-%E0%A6%A8%E0%A7%87%E0%A6%A4%E0%A6%BE",
    "title": "গ্র্যামি জিতে ইতিহাস গড়লেন আধ্যাত্মিক নেতা",
    "body": "লস অ্যাঞ্জেলেসে অনুষ্ঠিত ৬৮তম গ্র্যামি অ্যাওয়ার্ডসে ইতিহাস গড়লেন তিব্বতি আধ্যাত্মিক নেতা দালাই লামা। প্রথমবারের মতো গ্র্যামি জিতে তিনি জানান, এই স্বীকৃতি ব্যক্তিগত অর্জনের চেয়েও মানবজাতির সামষ্টিক দায়িত্বের প্রতিফলন।\n\nরবিবার দুপুর ১২টা ৩০ মিনিটে (বাংলাদেশ সময় দিবাগত রাত ২টা ৩০ মিনিট)  অনুষ্ঠিত এবারের গ্র্যামিতে ‌‘বেস্ট অডিও বুক, ন্যারেশন অ্যান্ড স্টোরিটেলিং রেকর্ডিং’ বিভাগে বিজয়ী হন দালাই লামা। তার অডিও অ্যালবাম ‘ম্যাডিটেশন: দ্য রিফলেকশন অব হিস হোলিনেস দ্য দালাই লামা’–এর জন্য এই সম্মাননা দেওয়া হয়।\n\nএই বিভাগে দালাই লামার প্রতিদ্বন্দ্বী ছিলেন গ্র্যামির উপস্থাপক ট্রেভর নোয়া, যুক্তরাষ্ট্রের সুপ্রিম কোর্টের বিচারপতি কেতনজি ব্রাউন জ্যাকসন এবং মিলি ভ্যানিলির ফ্যাব মোরভান।\n\nগ্র্যামির মূল অনুষ্ঠান শুরুর আগেই ইউটিউবে সরাসরি সম্প্রচারিত প্রি-টেলিকাস্ট অনুষ্ঠানে বেশ কয়েকটি বিভাগে বিজয়ীদের নাম ঘোষণা করা হয়। সেখানেই উঠে আসে দালাই লামার নাম। মূল অনুষ্ঠান শুরু হয় ব্ল্যাকপিংকের রোজে ও ব্রুনো মার্সের পরিবেশনায় ‘এপিটি’ গানের মাধ্যমে।\n\n৯০ বছর বয়সী দালাই লামার পক্ষে পুরস্কারটি গ্রহণ করেন সংগীতশিল্পী ও গীতিকার রুফাস ওয়েনরাইট, যিনি এই প্রজেক্টে তার সঙ্গে কাজ করেছেন। মঞ্চে উঠে তিনি হালকা রসিকতায় বলেন, ‘আমি অবশ্যই দালাই লামা নই’। এরপর আয়োজকদের ধন্যবাদ জানান এই অনন্য সুযোগের জন্য।\n\nগ্র্যামি জয়ের পর দালাই লামা তার অফিসিয়াল এক্স (সাবেক টুইটার) অ্যাকাউন্টে প্রতিক্রিয়া জানিয়ে লেখেন, ‘আমি এই স্বীকৃতি গ্রহণ করছি কৃতজ্ঞতা ও বিনয়ের সঙ্গে। এটি আমি কোনও ব্যক্তিগত সম্মান হিসেবে দেখি না, বরং আমাদের সবার একটি যৌথ দায়িত্বের স্বীকৃতি হিসেবে দেখি। শান্তি, করুণা, পরিবেশের যত্ন এবং মানবজাতির ঐক্যের উপলব্ধি—এই বিষয়গুলোই পৃথিবীর আট বিলিয়ন মানুষের সম্মিলিত কল্যাণের জন্য অপরিহার্য। গ্র্যামির এই স্বীকৃতি যদি এই বার্তাগুলো আরও বিস্তৃতভাবে ছড়িয়ে দিতে সাহায্য করে, তবে আমি কৃতজ্ঞ।’\n\nবলা ভালো, ‘ম্যাডিটেশন: দ্য রিফলেকশন অব হিস হোলিনেস দ্য দালাই লামা’ ইংরেজি ভাষার অডিও অ্যালবাম, যা ২০২৫ সালে প্রকাশিত হয়। এতে মোট ১০টি ট্র্যাক রয়েছে। অ্যালবামটির সংগীতায়োজনে যুক্ত ছিলেন দালাই লামা নিজে, সরোদশিল্পী উস্তাদ আমজাদ আলী খান এবং সংগীত প্রযোজক কাবির সেহগাল।",
    "date": "2026-02-02T13:46:29+06:00",
    "language": "bn",
    "source": "bangla_tribune",
    "category": "entertainment",
    "tokens": 285,
    "named_entities": [],
    "tags": [],
    "crawled_at": "2026-02-02T19:52:18.356581"
  },
  {
    "url": "https://www.banglatribune.com/entertainment/932245/%E0%A6%97%E0%A7%8D%E0%A6%B0%E0%A7%8D%E0%A6%AF%E0%A6%BE%E0%A6%AE%E0%A6%BF%E0%A6%A4%E0%A7%87-%E0%A6%B0%E0%A7%87%E0%A6%95%E0%A6%B0%E0%A7%8D%E0%A6%A1-%E0%A6%97%E0%A7%9C%E0%A6%B2%E0%A7%87%E0%A6%A8-%E0%A6%B2%E0%A6%BE%E0%A6%A4%E0%A6%BF%E0%A6%A8-%E0%A6%86%E0%A6%AE%E0%A7%87%E0%A6%B0%E0%A6%BF%E0%A6%95%E0%A6%BE%E0%A6%B0-%E0%A6%A6%E0%A7%81%E0%A6%87",
    "title": "গ্র্যামিতে রেকর্ড গড়লেন লাতিন-আমেরিকার দুই র‌্যাপার",
    "body": "গ্র্যামি অ্যাওয়ার্ডসে অ্যালবাম অব দ্য ইয়ার পুরস্কার জিতেছেন লাতিন র‌্যাপ তারকা ব্যাড বানি। তার ‘দেবি তিরার মাস ফতোস’ গ্র্যামির ইতিহাসে প্রথম স্প্যানিশ অ্যালবাম হিসেবে এই স্বীকৃতি পেয়েছে। মোট তিনটি ট্রফি উঠেছে ৩১ বছর বয়সী এই পুয়ের্তোরিকান গায়কের হাতে। অ্যালবাম অব দ্য ইয়ার গ্র্যামির সর্বোচ্চ পুরস্কার হিসেবে বিবেচিত হয়।\n\nরেকর্ড অব দ্য ইয়ারসহ সর্বাধিক পাঁচটি পুরস্কার জিতেছেন আমেরিকার র‌্যাপার কেন্ড্রিক ল্যামার। এর মাধ্যমে হিপ-হপ সংগীতশিল্পী হিসেবে জে-জি’কে টপকে সর্বাধিক গ্র্যামি জয়ের রেকর্ড গড়েছেন তিনি।\n\nসং অব দ্য ইয়ার পুরস্কার পেয়েছে বিলি আইলিশ ও তার ভাই ফিনিয়াসের ‘ওয়াইল্ডফ্লাওয়ার’। গ্র্যামির এই বিভাগে এর আগে আরো দু’বার পুরস্কার পেয়েছেন তারা। গাগা ও তার ভাই সর্বাধিক তিনবার সং অব দ্য ইয়ার পুরস্কারপ্রাপ্ত শিল্পী হিসেবে রেকর্ড গড়েছেন তারা।\n\nঅ্যালবাম অব দ্য ইয়ার, রেকর্ড অব দ্য ইয়ার ও সং অব দ্য ইয়ার পুরস্কারটি তিনটির পাশাপাশি গ্র্যামির ‘বিগ ফোর’ পুরস্কারের আরেকটি হলো বেস্ট নিউ আর্টিস্ট। এবার সেরা নবীন শিল্পীর পুরস্কার পেয়েছেন ব্রিটিশ গায়িকা অলিভিয়া ডিন। ‘কেপপ ডিমন হান্টার্স’-এর ‘গোল্ডেন’ গানটি জিতেছে সেরা সং রিটেন ফর ভিজ্যুয়াল মিডিয়া বিভাগের পুরস্কার। গ্র্যামিজয়ী প্রথম কে-পপ গান এটাই। নতুন চালু হওয়া সেরা অ্যালবাম প্রচ্ছদ বিভাগের পুরস্কার জিতেছে টাইলার, দ্য ক্রিয়েটরের ‘ক্রোমাকোপিয়া’।\n\nসেরা পপ ভোকাল অ্যালবাম স্বীকৃতি পেয়েছে আমেরিকান গায়িকা লেডি গাগার ‘মেহেম’। এর জনপ্রিয় গান ‘আবরাকাডাবরা’ পেয়েছে সেরা ড্যান্স-পপ রেকর্ডিং পুরস্কার। সেরা রিমিক্সড রেকর্ডিং বিভাগেও সেরা হয়েছে গানটি।\n\nসেরা মিউজিক ফিল্ম বিভাগে পুরস্কৃত হয়েছে ‘জন উইলিয়ামস’। এর প্রযোজকদের মধ্যে অন্যতম খ্যাতিমান নির্মাতা স্টিভেন স্পিলবার্গ। ফলে তার হাতেও এসেছে গ্র্যামি পুরস্কার। এর মাধ্যমে অস্কার, গ্র্যামি, এমি ও টনি অ্যাওয়ার্ড পাওয়া ২২তম ব্যক্তি বনে গেলেন তিনি।বিলি আইলিশ ও ফিনিয়াস ও’কনেলসেরা অডিওবুক ন্যারেশন বিভাগে ‘মেডিটেশন্স: দ্য রিফ্লেকশন্স অব হিজ হলিনেস দ্য দালাই লামা’র জন্য প্রথমবার গ্র্যামি অ্যাওয়ার্ড জিতেছেন তিব্বতি বৌদ্ধদের আধ্যাত্মিক নেতা দালাই লামা।\n\nঅস্কারে সর্বাধিক ১৬টি মনোনয়ন পেয়ে রেকর্ড গড়া ‘সিনার্স’ সেরা কম্পাইলেশন সাউন্ডট্র্যাক (ভিজ্যুয়াল মিডিয়া) ও সেরা আবহসংগীতের অ্যালবাম (ভিজ্যুয়াল মিডিয়া) বিভাগ দুটিতে গ্র্যামি জিতেছে।\n\nরেকর্ডিং অ্যাকাডেমির আয়োজনে ১ ফেব্রুয়ারি রাতে (বাংলাদেশ সময় ২ ফেব্রুয়ারি সকাল) যুক্তরাষ্ট্রের লস অ্যাঞ্জেলেসের ক্রিপ্টো ডটকম অ্যারেনায় গ্র্যামির পুরস্কার বিতরণ করা হয়। টানা ষষ্ঠ ও শেষবারের মতো অনুষ্ঠানটি সঞ্চালনা করেন দক্ষিণ আফ্রিকান কমেডিয়ান ট্রেভর নোয়া।। যুক্তরাষ্ট্রে সিবিএস টেলিভিশন নেটওয়ার্ক আর ওটিটি প্ল্যাটফর্ম প্যারামাউন্ট প্লাসে অনুষ্ঠানটি সরাসরি দেখানো হয়েছে।লেডি গাগা\n\n৬৮তম গ্র্যামি অ্যাওয়ার্ডসের গুরুত্বপূর্ণ বিভাগগুলোর বিজয়ী তালিকাঅ্যালবাম অব দ্য ইয়ার:দেবি তিরার মাস ফতোস (ব্যাড বানি)রেকর্ড অব দ্য ইয়ার:লুথার (কেন্ড্রিক লামার ফিচারিং সিজা)সং অব দ্য ইয়ার:ওয়াইল্ডফ্লাওয়ার (বিলি আইলিশ)সেরা নতুন শিল্পী:অলিভিয়া ডিনপ্রডিউসার অব দ্য ইয়ার, নন-ক্লাসিক্যাল:সার্কাট (লেডি গাগা, রোজে, জেড)সংরাইটার অব দ্য ইয়ার, নন-ক্লাসিক্যাল:অ্যামি অ্যালেন (রোজে, জেনি, সাবরিনা কার্পেন্টার)সেরা পপ সলো পারফরম্যান্স:মেসি (লোলা ইয়াং)সেরা পপ দ্বৈত/দলীয় পারফরম্যান্স:ডিফায়িং গ্র্যাভিটি (সিনথিয়া এরিভো ও আরিয়ানা গ্র্যান্ডে)সেরা পপ ভোকাল অ্যালবাম:মেহেম (লেডি গাগা)সেরা ড্যান্স/ইলেক্ট্রনিক রেকর্ডিং:এন্ড অব সামার (টেম ইম্পালা)সেরা ড্যান্স/পপ রেকর্ডিং:আবরাকাডাবরা (লেডি গাগা)সেরা ড্যান্স/ইলেক্ট্রনিক অ্যালবাম:ইউসেক্সুয়া (এফকেএ টুইগস)সেরা রিমিক্সড রেকর্ডিং:আবরাকাডাবরা (গেজাফেলস্টাইন)সেরা রক পারফরম্যান্স:চেঞ্জেস (লাইভ ফ্রম ভিলা পার্ক) ব্যাক টু দ্য বিগিনিং (ইয়াংব্লাড ফিচারিং নুনো বেটেনকোর্ট, ফ্রাঙ্ক বেলো, অ্যাডাম ওয়েকম্যান ও টু)সেরা মেটাল পারফরম্যান্স:বার্ডস (টার্নস্টাইল)সেরা রক গান:অ্যাজ অ্যালাইভ অ্যাজ ইউ নিড মি টু বি (নাইন ইঞ্চ নেইলস)সেরা রক অ্যালবাম:নেভার এনাফ (টার্নস্টাইল)সেরা অল্টারনেটিভ মিউজিক পারফরম্যান্স:অ্যালোন (দ্য কিউর)সেরা অল্টারনেটিভ মিউজিক অ্যালবাম:সংস অব অ্যা লস্ট ওয়ার্ল্ড (দ্য কিউর)সেরা আরঅ্যান্ডবি পারফরম্যান্স:ফোল্ডেড (কেহলানি)সেরা ট্র্যাডিশনাল আরঅ্যান্ডবি পারফরম্যান্স:ভাইবস ডোন্ট লাই (লিয়ন টমাস)সেরা আরঅ্যান্ডবি গান:ফোল্ডেড (কেহলানি)সেরা প্রগ্রেসিভ আরঅ্যান্ডবি অ্যালবাম:ব্লুম (ডুরান্ড রেরনার)সেরা আরঅ্যান্ডবি অ্যালবাম:‍মাট (লিয়ন টমাস)সেরা র‌্যাপ পারফরম্যান্স:চেইন্স অ্যান্ড হুইপস (ক্লিপস, পুশা টি, ম্যালিস ফিচারিং কেন্ড্রিক লামার ও ফ্যারেল উইলিয়ামস)সেরা মেলোডিক র‌্যাপ পারফরম্যান্স:লুথার (কেন্ড্রিক লামার ও সিজা)সেরা র‌্যাপ গান:টিভি অফ (কেন্ড্রিক লামার ফিচারিং লেফটি গানপ্লে)সেরা র‌্যাপ অ্যালবাম:জিএনএক্স (কেন্ড্রিক লামার)সেরা লাতিন পপ অ্যালবাম:কানসিয়োনেরা (নাতালিয়া লাফোরকাডে)সেরা মুসিকা উরবানা অ্যালবাম:দেবি তিরার মাস ফতোস (ব্যাড বানি)সেরা লাতিন রক অথবা অল্টারনেটিভ অ্যালবাম:পাপোতা (ক্যারিয়েল ও পাকো আমোরোসো)সেরা মিউজিকা মেক্সিকানা অ্যালবাম (টেজানোসহ):পালাব্রা দে তোস (সেকা) (কারিন লিয়ন)সেরা ট্রপিক্যাল লাতিন অ্যালবাম:রাইসেস (গ্লোরিয়া এস্তেফান)সেরা গ্লোবাল মিউজিক পারফরম্যান্স:ইয়োও (ব্যাড বানি)সেরা আফ্রিকান মিউজিক পারফরম্যান্স:পুশ টু স্টার্ট (টাইলা)সেরা গ্লোবাল মিউজিক অ্যালবাম:কায়তানো ই বেতানিয়া অ ভিভো (কায়তানো ভেলোজো ও মারিয়া বেতানিয়া)সেরা র‌্যাগে অ্যালবাম:ব্লিক্সড অ্যান্ড ফিয়া (কেজনামডি)সেরা চিলড্রেন’স মিউজিক অ্যালবাম:হারমোনি (ফিউচ, অরা ভি)সেরা কমেডি অ্যালবাম:ইউর ফ্রেন্ড, নেট বারগাটজি (নেট বারগাটজি)সেরা অডিওবুক ন্যারেশন:দালাই লামা (মেডিটেশন্স: দ্য রিফ্লেকশন্স অব হিজ হলিনেস দ্য দালাই লামা)সেরা কম্পাইলেশন সাউন্ডট্র্যাক (ভিজ্যুয়াল মিডিয়া):সিনার্স (বিভিন্ন শিল্পী)সেরা আবহসংগীতের অ্যালবাম (ভিজ্যুয়াল মিডিয়া):সিনার্স (লুদভিগ ইয়োরানসন)সেরা ভিডিও গেমস আবহ সংগীত ও অন্যান্য ইন্টারঅ্যাক্টিভ মিডিয়া:সোর্ড অব দ্য সি (সুরকার অস্টিন উইন্টোরি)সেরা সং রিটেন ফর ভিজ্যুয়াল মিডিয়া:গোল্ডেন (কেপপ ডেমন হান্টার্স)সেরা মিউজিক ভিডিও:অ্যাংজাইটি (ডোচি)সেরা মিউজিক ফিল্ম:জন উইলিয়ামস (সংগীত: জন উইলিয়ামস)সেরা রেকর্ডিং প্যাকেজ:ট্র্যাকস টু: দ্য লস্ট অ্যালবামস (ব্রুস স্প্রিংস্টিন)সেরা অ্যালবাম প্রচ্ছদ:ক্রোমাকোপিয়া (টাইলার, দ্য ক্রিয়েটর)সেরা অ্যালবাম নোটস:মাইলস ‘৫৫: দ্য প্রেস্টিজ রেকর্ডিংস (মাইলস ডেভিস)সেরা হিস্টোরিক্যাল:জনি মিচেল আর্কাইভস-ভলিউম ফোর: দ্য অ্যাসাইলাম ইয়ারস (১৯৭৬-১৯৮০) জনি মিচেল",
    "date": "2026-02-02T14:33:01+06:00",
    "language": "bn",
    "source": "bangla_tribune",
    "category": "entertainment",
    "tokens": 695,
    "named_entities": [],
    "tags": [],
    "crawled_at": "2026-02-02T19:52:21.572564"
  },
  {
    "url": "https://www.banglatribune.com/entertainment/932186/%E0%A6%B6%E0%A7%81%E0%A6%9F%E0%A6%BF%E0%A6%82-%E0%A6%A5%E0%A7%87%E0%A6%95%E0%A7%87-%E0%A6%AB%E0%A6%BF%E0%A6%B0%E0%A7%87-%E0%A6%85%E0%A6%AD%E0%A6%BF%E0%A6%A8%E0%A7%87%E0%A6%A4%E0%A6%BE-%E0%A6%A6%E0%A7%87%E0%A6%96%E0%A7%87%E0%A6%A8-%E0%A6%AC%E0%A6%BE%E0%A6%B8%E0%A6%BE-%E0%A6%B2%E0%A7%81%E0%A6%9F",
    "title": "শুটিং থেকে ফিরে অভিনেতা দেখেন বাসা লুট!",
    "body": "শুটিংয়ের কাজে টানা ৫ দিনের আউটডোর শুটিংয়ে ছিলেন প্রশংসিত অভিনেতা আব্দুল্লাহ আল সেন্টু। লোকেশন মানিকগঞ্জ। শুটিং শেষে রামপুরায় ভাড়া বাসায় ফিরে দেখেন, তার ঘরের প্রায় সবই লুট। শুধু লুটই নয়, চালানো হয়েছে রীতিমতো ধ্বংসযজ্ঞ!\n\nকারণ ঘটনাটি ফাঁকা বাসায় চুরি নয়। অভিনেতার ভাষায়, এটা ছিলো ডাকাতি। এ ঘটনায় রবিবার (১ ফেব্রুয়ারি) রামপুরা থানায় লিখিত অভিযোগ করেছেন অভিনেতা।\n\nঅভিযোগে বলা হয়েছে, লিটন ও এনায়েত নামে দুজনের যোগসাজশে অজ্ঞাতপরিচয় একটি দল তার বাসায় ভাঙচুর চালিয়ে মালামাল নিয়ে যায়।\n\nঅভিনেতা জানান, গত ২৫ জানুয়ারি বিকেলে শুটিংয়ের কাজে মানিকগঞ্জে যান তিনি। ৩০ জানুয়ারি রাত আনুমানিক আড়াইটার দিকে ঢাকার বাসায় ফিরে দারোয়ানের সহায়তায় বাসার তালা খুলে ভেতরে ঢুকে তিনি চমকে যান। ঘরের বিভিন্ন জিনিসপত্র এলোমেলো অবস্থায় পড়ে ছিল এবং বেশ কিছু গুরুত্বপূর্ণ সামগ্রী আর খুঁজে পাননি।\n\nচুরি হওয়া জিনিসের মধ্যে রয়েছে একটি ২ টেরাবাইট হার্ডড্রাইভ—যাতে প্রায় ৫০ লাখ টাকা ব্যয়ে নির্মিত একটি সিনেমার চূড়ান্ত ফুটেজ সংরক্ষিত ছিল। এ ছাড়া একটি ভিভো মোবাইল ফোন, সিলিং ফ্যান, গ্যাস কার্ড, চ্যানেল আই ডিজিটাল মিডিয়া অ্যাওয়ার্ডের ‘বেস্ট রাইজিং স্টার’ সম্মাননা স্মারক, কাপড়চোপড়, জুতা ও ইস্তিরিও খোয়া গেছে।\n\nসেন্টু বলেন, ‌‌‘শুটিংয়ের জন্য ঢাকার বাইরে ছিলাম। ফিরে এসে দেখি বাসায় ভাঙচুর করা হয়েছে। থানায় ডাকাতির মামলা করতে চেয়েছিলাম, কিন্তু পুলিশ মামলা নেয়নি—লিখিত অভিযোগ হিসেবে গ্রহণ করেছে।’\n\nঅভিনেতার দাবি, ঘটনাটি প্রকাশ্যে হলেও এ বিষয়ে পাঁচ দিন পরও তাকে কেউ জানাননি। এমনকি এ ঘটনায় বাসার মালিকের ভূমিকাও সন্দেহজনক বলে অভিযোগ করেন তিনি।\n\nথানায় দাখিল করা অভিযোগপত্রে অভিনেতা উল্লেখ করেন, দারোয়ানের কাছ থেকে তিনি জানতে পারেন—২৫ জানুয়ারি সন্ধ্যার দিকে ১৫ থেকে ২০ জন অজ্ঞাতনামা ব্যক্তি বাসার তালা ভেঙে মালামাল নিয়ে যায়। পরে পুলিশ ঘটনাস্থলে এসে বাসার ভেতরের অবস্থা ভিডিও করে এবং নতুন তালা লাগিয়ে যায়।\n\nএ বিষয়ে বাসার মালিকের সঙ্গে যোগাযোগ করা হলে তিনি বিষয়টি অস্বীকার করেন এবং অসৌজন্যমূলক আচরণ করেন বলেও অভিযোগে উল্লেখ করা হয়েছে।\n\nএদিকে রামপুরা থানার ভারপ্রাপ্ত কর্মকর্তা জাহাঙ্গীর আলম গণমাধ্যমে জানান, অভিনেতার লিখিত অভিযোগ গ্রহণ করা হয়েছে। বিষয়টি গুরুত্বের সঙ্গে তদন্ত করা হচ্ছে। তদন্ত শেষে পরবর্তী আইনগত পদক্ষেপ নেওয়া হবে বলেও জানান তিনি।",
    "date": "2026-02-01T23:03:13+06:00",
    "language": "bn",
    "source": "bangla_tribune",
    "category": "entertainment",
    "tokens": 312,
    "named_entities": [],
    "tags": [],
    "crawled_at": "2026-02-02T19:52:24.783885"
  },
  {
    "url": "https://www.banglatribune.com/entertainment/932183/%E0%A6%97%E0%A7%8D%E0%A6%B0%E0%A7%8D%E0%A6%AF%E0%A6%BE%E0%A6%AE%E0%A6%BF-%E0%A6%85%E0%A7%8D%E0%A6%AF%E0%A6%BE%E0%A6%93%E0%A7%9F%E0%A6%BE%E0%A6%B0%E0%A7%8D%E0%A6%A1%E0%A6%B8%E0%A7%87-%E0%A6%87%E0%A6%A4%E0%A6%BF%E0%A6%B9%E0%A6%BE%E0%A6%B8%E0%A7%87%E0%A6%B0-%E0%A6%B9%E0%A6%BE%E0%A6%A4%E0%A6%9B%E0%A6%BE%E0%A6%A8%E0%A6%BF",
    "title": "গ্র্যামি অ্যাওয়ার্ডসে ইতিহাসের হাতছানি",
    "body": "বিশ্বসংগীতের সর্বোচ্চ সম্মান গ্র্যামি অ্যাওয়ার্ডসের ৬৮তম আসরে মর্যাদাপূর্ণ অ্যালবাম অব দ্য ইয়ার পুরস্কারের জন্য প্রতিদ্বন্দ্বিতা করছেন ব্যাড বানি, কেন্ড্রিক লামার ও লেডি গাগা। তাদের সামনে রয়েছে ইতিহাস গড়ার সুযোগ। পুরস্কার বিশ্লেষকদের মতে, তিন তারকার যেকোনও একজন এটি জিতে নিতে পারেন। তাদের কেউই আগে কখনও এই স্বীকৃতি পাননি।\n\nগত বছর ‘কাউবয় কার্টার’ অ্যালবামের জন্য প্রথমবারের মতো পুরস্কারটি জিতেছেন বিয়ন্সে।\n\nকানাডিয়ান গায়ক জাস্টিন বিবারের ‘সোয়াগ’, আমেরিকান গায়িকা সাবরিনা কার্পেন্টারের “ম্যান’স বেস্ট ফ্রেন্ড”, আরঅ্যান্ডবি তারকা লিয়ন টমাসের ‘মাট’, হিপ-হপ যুগল ক্লিপসের ‘লেট গড সর্ট এম আউট’ ও র‌্যাপার টাইলার দ্য ক্রিয়েটরের ‘ক্রোমাকোপিয়া’ মনোনীত হলেও অ্যালবাম অব দ্য ইয়ার বিভাগে কিছুটা পিছিয়ে। তবে গ্র্যামির ইতিহাসে অদ্ভুত ও চমকপ্রদ সিদ্ধান্তের নজির কম নয়। তাই জাস্টিন বিবার কিংবা সাবরিনা কার্পেন্টারের ট্রফি জয়ের সম্ভাবনা একেবারে উড়িয়ে দেওয়া যায় না। উল্লেখযোগ্য বিষয় হলো– মনোনীতদের মধ্যে যিনিই জিতুন না কেন, সেটি হবে অ্যালবাম অব দ্য ইয়ার বিভাগে তার প্রথম জয়।\n\nত্রিমুখী হাড্ডহাড্ডি লড়াইঅ্যালবাম অব দ্য ইয়ার বিভাগে ব্যাড বানি, কেন্ড্রিক লামার ও লেডি গাগার মধ্যে টানটান প্রতিযোগিতা হবে বলে মনে করেন পুরস্কার বিশ্লেষকরা। পুয়ের্তো রিকোর র‌্যাপার ব্যাড বানির ‘দেবি তিরার মাস ফতোস’ হতে পারে গ্র্যামির ৬৮ বছরের ইতিহাসে অ্যালবাম অব দ্য ইয়ার পুরস্কার জয়ী প্রথম স্প্যানিশ ভাষার অ্যালবাম। যদি ‘জিএনএক্স’ এই পুরস্কার জিততে পারে তাহলে প্রথম একক পুরুষ র‌্যাপার হিসেবে ইতিহাস গড়বেন আমেরিকার কেন্ড্রিক লামার। সর্বশেষ ২১ বছর আগে অ্যালবাম অব দ্য ইয়ার স্বীকৃতি পেয়েছে কোনও র‍্যাপ অ্যালবাম। গ্র্যামির ইতিহাসে এই বিভাগে হিপ-হপ সংগীতশিল্পী লরিন হিল ও ‍হিপ-হপ জুটি আউটকাস্টের দুই সদস্য এই সম্মান পেয়েছেন। ‘মেহেম’ অ্যালবাম অব দ্য ইয়ার জিতলে প্রথমবার এমন সাফল্য পাবেন আমেরিকান গায়িকা লেডি গাগা। দুই দশকের বেশি সময়ের ক্যারিয়ারে তিনি এখনও গ্র্যামির ‘বিগ ফোর’ পুরস্কারের কোনোটিই পাননি।\n\nঅনেক পুরস্কার বিশ্লেষকের পূর্বাভাস অনুযায়ী, অ্যালবাম অব দ্য ইয়ার ট্রফি উঠতে পারে কেন্ড্রিক লামারের হাতে। গত বছর ‘নট লাইক আস’ গানের জন্য পাঁচটি গ্র্যামি জিতেছেন তিনি।\n\nগ্র্যামির অ্যালবাম অব দ্য ইয়ার বিভাগে কেন্ড্রিক লামার ও লেডি গাগা এর আগে পাঁচবার করে মনোনীত হয়েছেন। কিন্তু একবারও এই কাঙ্ক্ষিত সোনালি গ্র্যামোফোন জিততে পারেননি তারা।\n\nএবারের গ্র্যামিতে ইউনিভার্সাল মিউজিক গ্রুপের প্রতিনিধিত্ব করছেন কেন্ড্রিক লামার ও লেডি গাগা। পুয়ের্তো রিকোর প্রতিষ্ঠান রিমাস এন্টারটেইনমেন্টের সঙ্গে চুক্তিবদ্ধ ব্যাড বানি।\n\nগ্র্যামির ইতিহাসে ‘অ্যালবাম অব দ্য ইয়ার’ বিভাগের সংক্ষিপ্ত তালিকায় এবারই প্রথম জায়গা পেয়েছে তিনটি র‍্যাপ অ্যালবাম। ব্যাড বানির ‘দেবি তিরার মাস ফতোস’-এর মাধ্যমে কেবল দ্বিতীয়বার পুরোপুরি স্প্যানিশ-ভাষার একটি অ্যালবাম এই পুরস্কারের সংক্ষিপ্ত তালিকায় স্থান পেয়েছে। প্রথমটি ছিল ২০২২ সালে প্রকাশিত ব্যাড বানির অ্যালবাম ‘উন ভেরানো সিন তি’।\n\nপুরস্কার বিশ্লেষকদের মতে, সাম্প্রতিক ঘটনাপ্রবাহ ব্যাড বানির পক্ষে সমর্থন বাড়াতে পারে। নিজের সাম্প্রতিক ট্যুরে যুক্তরাষ্ট্রের মূল ভূখণ্ডে কোনও কনসার্ট করেননি তিনি। তার আশঙ্কা ছিল, যুক্তরাষ্ট্রের প্রেসিডেন্ট ডোনাল্ড ট্রাম্পের অভিবাসনবিরোধী অভিযানের অংশ হিসেবে ফেডারেল এজেন্টরা কনসার্টে আসা ভক্তদের গ্রেফতার করতে পারে। অনেকে মনে করেন, প্রেসিডেন্ট ট্রাম্পের অভিবাসনবিরোধী অবস্থানের প্রতিবাদ হিসেবেই গ্র্যামির ভোটাররা ব্যাড বানির পক্ষে থাকবেন। যদিও আগামী ৮ ফেব্রুয়ারি সুপার বোল হাফটাইম শোতে সংগীত পরিবেশনের জন্য তার নির্বাচিত হওয়া সমালোচনার জন্ম দিয়েছে। সমালোচকদের একাংশের দাবি, ন্যাশনাল ফুটবল লিগ (এনএফএল) চ্যাম্পিয়নশিপ ম্যাচের বিনোদন অংশ ইংরেজি ভাষার হওয়া উচিত।\n\nকে-পপের সম্ভাবনাগ্র্যামির ‘বিগ ফোর’ পুরস্কার ভাবা হয় অ্যালবাম অব দ্য ইয়ার, রেকর্ড অব দ্য ইয়ার, সং অব দ্য ইয়ার ও সেরা নতুন শিল্পী বিভাগ চারটিকে। এগুলোর অন্তত একটির সংক্ষিপ্ত তালিকায় জায়গা করে নেওয়া প্রথম কে-পপ আইডল এখন কোরিয়ান মেয়েদের ব্যান্ড ব্ল্যাকপিঙ্কের অন্যতম সদস্য রোজে। আমেরিকান সংগীতশিল্পী ব্রুনো মার্সের সঙ্গে তার দ্বৈত গান ‘আপাতে’ মনোনীত হয়েছে রেকর্ড অব দ্য ইয়ার ও সং অব দ্য ইয়ার বিভাগে। আশির দশকে প্রকাশিত আমেরিকান গায়িকা টনি বাসিলের কালজয়ী ‘মিকি’ গানে এটি অনুপ্রাণিত। সেরা পপ দ্বৈত/দলীয় পারফরম্যান্স বিভাগেও মনোনয়ন পেয়েছে ‘আপাতে’।\n\nসং অব দ্য ইয়ার বিভাগে কে-পপের মধ্যে লড়াই হচ্ছে। ‘আপাতে’র সঙ্গে প্রতিদ্বন্দ্বিতা করছে নেটফ্লিক্সের অ্যানিমেটেড ছবি ‘কেপপ ডিমন হান্টার্স’-এর গান ‘গোল্ডেন’। এটি মোট তিনটি মনোনয়ন পেয়েছে। সেরা সং রিটেন ফর ভিজ্যুয়াল মিডিয়া বিভাগেও আছে এই গান। এটি গেয়েছেন দক্ষিণ কোরিয়ান-আমেরিকান গায়িকা ইজেই, রেই আমি, আমেরিকান র‌্যাপার অড্রে নুনা। গানটি তৈরি করেছেন ইজেই ও মার্ক সনেনব্লিক। সেরা রিমিক্সড রেকর্ডিং, নন-ক্লাসিক্যাল বিভাগে মনোনীত হয়েছে ডেভিড গেট্টার ‘গোল্ডেন’ রিমিক্স। গ্র্যামির সামনের সারির যেকোনও একটি বিভাগে মনোনীত হওয়া প্রথম অ্যানিমেটেড ব্যান্ড হান্টার/এক্স। ২০০৫ সালে ব্রিটিশ সংগীতশিল্পী ডেমন আলবার্নের ভার্চুয়াল ব্যান্ড গরিলাজের ‘ফিল গুড ইঙ্ক’ গ্র্যামির সেরা পপ কোলাবোরেশন পুরস্কার জিতেছে।\n\nসেরা নতুন শিল্পী বিভাগে আরঅ্যান্ডবি ও সোল শিল্পী লিয়ন থমাসকে এগিয়ে রাখা হচ্ছে। তিনি মোট ছয়টি গ্র্যামির জন্য মনোনীত হয়েছেন, যার মধ্যে ‘মাট’-এর জন্য অ্যালবাম অব দ্য ইয়ার বিভাগের মনোনয়ন রয়েছে। তার প্রতিদ্বন্দ্বীদের মধ্যে অন্যতম ব্রিটিশ সোল-পপ গায়িকা অলিভিয়া ডিন ও পপ শিল্পী অ্যালেক্স ওয়ারেন।\n\nগ্র্যামির ভোটার২০২৪ সালের ৩১ আগস্ট থেকে ২০২৫ সালের ৩০ আগস্ট পর্যন্ত প্রকাশিত গান, সুর-সংগীত ও শিল্পীদের মধ্য থেকে ৯৫টি বিভাগে সেরাদের পুরস্কার দেওয়া হবে এবারের আসরে। গ্র্যামির আয়োজক রেকর্ডিং অ্যাকাডেমির প্রায় ১৫ হাজার সদস্যের ভোটে বিজয়ী তালিকা চূড়ান্ত হয়েছে। গত বছরের ১২ ডিসেম্বর থেকে নতুন বছরের ৫ জানুয়ারি পর্যন্ত চূড়ান্ত ভোটগ্রহণ অনুষ্ঠিত হয়। গ্র্যামি বিজয়ীদের নির্বাচন করেছেন বিভিন্ন দেশের কণ্ঠশিল্পী, গীতিকবি, সুরকার, সংগীত পরিচালক, প্রযোজক, সংগীত প্রকৌশলী ও গান-বাজনার সঙ্গে যুক্ত পেশাদার ব্যক্তিরা। ভোটাধিকার প্রয়োগের জন্য তাদের অবশ্যই সংগীতশিল্পে সক্রিয় থাকার পাশাপাশি বার্ষিক ১৫০ ডলার সাবস্ক্রিপশন ফি দিতে হয়।\n\nনাচে-গানে মাতাবেন যারালালগালিচার আনুষ্ঠানিকতা শেষে জাঁকজমকপূর্ণ মঞ্চে থাকছে সংগীতশিল্পীদের বর্ণিল পরিবেশনা। অনুষ্ঠানে গাইবেন লেডি গাগা, সাবরিনা কার্পেন্টার, জাস্টিন বিবার, ব্ল্যাকপিঙ্ক ব্যান্ডের রোজে, ব্রুনো মার্স, টাইলার দ্য ক্রিয়েটর, ক্লিপস ও ফ্যারেল উইলিয়ামস। প্রয়াত অজি অসবোর্নের প্রতি শ্রদ্ধা জানিয়ে সংগীত পরিবেশন করবেন পোস্ট ম্যালোন, স্ল্যাশ ও চ্যাড স্মিথ। প্রয়াত ডি’অ্যাঞ্জেলো ও রবার্টা ফ্ল্যাকের প্রতি সম্মান জানিয়ে গাইবেন লরিন হিল। প্রয়াতদের স্মরণে সম্মিলিত পরিবেশনায় অংশ নেবেন রেবা ম্যাকএন্টায়ার, ব্র্যান্ডি ক্লার্ক ও লুকা নেলসন।\n\nসেরা নতুন শিল্পী বিভাগে মনোনীত সবাই সংগীত পরিবেশন করবেন অনুষ্ঠানে। তারা হলেন– আরঅ্যান্ডবি সংগীতশিল্পী লিয়ন টমাস, ব্রিটিশ তারকা অলিভিয়া ডিন ও লোলা ইয়াং, মেয়েদের ব্যান্ড ক্যাটস আই, পপতারকা অ্যাডিসন রেই, অ্যালেক্স ওয়ারেন, সোম্বার, দ্য ম্যারিয়াস। আয়োজকরা জানিয়েছে, ঘোষিত তালিকার বাইরে কয়েকজন চমকপ্রদ অতিথির উপস্থিতি থাকবে।\n\nনতুন বিভাগ ও পরিমার্জন১৯৫৯ সালের ৪ মে দেওয়া হয় প্রথম গ্র্যামি অ্যাওয়ার্ডস। ন্যাশনাল একাডেমি অব রেকর্ডিং আর্টস অ্যান্ড সায়েন্সেসের এই আয়োজন এখন বিশ্বের সব সংগীতশিল্পীর কাছে সবচেয়ে কাঙ্ক্ষিত ও মর্যাদাসম্পন্ন পুরস্কার। এবারের আসরে নতুন যুক্ত করা হয়েছে সেরা অ্যালবাম প্রচ্ছদ ও সেরা ট্র্যাডিশনাল কান্ট্রি অ্যালবাম বিভাগ দুটি। সেরা কান্ট্রি অ্যালবাম বিভাগের নাম বদলে রাখা হয়েছে সেরা কন্টেমপোরারি কান্ট্রি অ্যালবাম। সেরা বক্সড অথবা স্পেশাল লিমিটেড এডিশন প্যাকেজ বিভাগটি আবারও সেরা রেকর্ডিং প্যাকেজ বিভাগে একীভূত করা হয়েছে।\n\nপুরস্কার তুলে দেবেন যারাগ্র্যামি অ্যাওয়ার্ডসের জমকালো আয়োজনে বিজয়ীদের হাতে গ্রামোফোন আদলের ট্রফি তুলে দিতে মঞ্চে উঠবেন ব্রিটিশ সংগীতশিল্পী হ্যারি স্টাইলস, চার্লি এক্সসিএক্স, আমেরিকান গায়িকা-অভিনেত্রী কুইন লতিফা, টিয়ানা টেলর, চ্যাপেল রোন, লেইনি উইলসন, ক্যারোল কিং, র‌্যাপার ডোচি, কিউ-টিপ, আমেরিকান অভিনেতা জেফ গোল্ডব্লাম, কলম্বিয়ান গায়িকা ক্যারল জি, আমেরিকান কমেডিয়ান মার্সেলো হার্নান্দেজ, নিকি গ্লেজার।\n\nবরাবরের মতো গ্র্যামি পুরস্কার বিতরণ অনুষ্ঠান দুই ভাগে বিভক্ত থাকবে। যুক্তরাষ্ট্রের লস অ্যাঞ্জেলেসের পিকক থিয়েটারে ‘প্রিমিয়ার সিরিমনি’তে ৮০টি পুরস্কার বিতরণ করা হবে। রবিবার দুপুর ১২টা ৩০ মিনিটে (বাংলাদেশ সময় দিবাগত রাত ২টা ৩০ মিনিট) রেকর্ডিং অ্যাকাডেমির ইউটিউব চ্যানেল ও live.grammy.com ওয়েবসাইটে দেখা যাবে এই আয়োজন। রবিবার বিকাল ৩টায় (বাংলাদেশ সময় সোমবার ভোর ৫টা) থাকছে লালগালিচার জৌলুস।\n\nযুক্তরাষ্ট্রের লস অ্যাঞ্জেলেসের ক্রিপ্টো ডটকম অ্যারেনায় মূল অনুষ্ঠান শুরু হবে বিকাল ৫টায় (বাংলাদেশ সময় সোমবার সকাল ৭টা)। ২৩তম বারের মতো এই ভেন্যুতে গ্র্যামির আনুষ্ঠানিকতা সম্পন্ন হবে। টানা ষষ্ঠবারের মতো অনুষ্ঠানটি সঞ্চালনা করবেন দক্ষিণ আফ্রিকান কমেডিয়ান ট্রেভর নোয়া। তিনি জানিয়ে দিয়েছেন, এটাই তার শেষ গ্র্যামি সঞ্চালনা।\n\nসিবিএস টেলিভিশন নেটওয়ার্ক অনুষ্ঠানটি যুক্তরাষ্ট্রে সরাসরি সম্প্রচার করবে। এছাড়া ওটিটি প্ল্যাটফর্ম প্যারামাউন্ট প্লাসে দেখা যাবে এই জাঁকজমকপূর্ণ আয়োজন। পরদিন বিভিন্ন বিজয়ীর অনুভূতি ও নির্বাচিত পরিবেশনা ইউটিউবে আপলোড করবে রেকর্ডিং অ্যাকাডেমি।",
    "date": "2026-02-01T22:39:11+06:00",
    "language": "bn",
    "source": "bangla_tribune",
    "category": "entertainment",
    "tokens": 1157,
    "named_entities": [],
    "tags": [],
    "crawled_at": "2026-02-02T19:52:27.841894"
  },
  {
    "url": "https://www.banglatribune.com/entertainment/932151/%E0%A6%9F%E0%A6%BF%E0%A6%8F%E0%A6%B8%E0%A6%B8%E0%A6%BF%E0%A6%A4%E0%A7%87-%E2%80%98%E0%A6%86%E0%A6%AE%E0%A6%BE%E0%A6%B0-%E0%A6%AD%E0%A6%BE%E0%A6%B7%E0%A6%BE%E0%A6%B0-%E0%A6%9A%E0%A6%B2%E0%A6%9A%E0%A7%8D%E0%A6%9A%E0%A6%BF%E0%A6%A4%E0%A7%8D%E0%A6%B0%E2%80%99-%E0%A6%89%E0%A7%8E%E0%A6%B8%E0%A6%AC",
    "title": "টিএসসিতে ‘আমার ভাষার চলচ্চিত্র’ উৎসব",
    "body": "ঢাকা বিশ্ববিদ্যালয়ের টিএসসি ঘিরে শুধু বিতর্ক আর রাজনীতিই ঘুরপাক খায় না, এখানে নিয়মিত হয়ে আসছে সাংস্কৃতিক কর্মকাণ্ড। তারই অংশ হিসেবে ভাষা আন্দোলনের চেতনা নিয়ে ৩ ফেব্রুয়ারি থেকে শুরু হবে ‘আমার ভাষার চলচ্চিত্র’ শীর্ষক উৎসব।\n\nছয় দিনব্যাপী এ চলচ্চিত্র উৎসব শেষ হবে ৮ ফেব্রুয়ারি।\n\nঢাকা বিশ্ববিদ্যালয় চলচ্চিত্র সংসদ আয়োজিত এই উৎসবে এবার ২০টি পূর্ণদৈর্ঘ্য ও ৩টি স্বল্পদৈর্ঘ্য সিনেমা প্রদর্শিত হবে।\n\nপ্রথম দিন (৩ ফেব্রুয়ারি) সন্ধ্যা ৬টা ৩০ মিনিটে আহমেদ হাসান সানির ‘এখানে রাজনৈতিক আলাপ জরুরি’ দিয়ে শুরু হবে উৎসব। এ সিনেমায় নূর নামের এক প্রবাসী বাংলাদেশির ভূমিকায় রয়েছেন ইমতিয়াজ বর্ষণ।\n\n৪ ফেব্রুয়ারি দ্বিতীয় দিনে সকাল ১০টায় দেখা যাবে সুনীল বন্দ্যোপাধ্যায়ের ‘দেয়া নেয়া’, দুপুর সাড়ে ১২টায় প্রদর্শিত হবে আলমগীর কবীরের ‘সূর্যকন্যা’, বিকাল ৩টা ৩০ মিনিটে শরাফ আহমেদ জীবনের ‘চক্কর ৩০২’ এবং সন্ধ্যা ৬টা ৩০ মিনিটে রায়হান রাফীর ‘তাণ্ডব’।\n\n৫ ফেব্রুয়ারি তৃতীয় দিনের প্রথম চলচ্চিত্র সালাউদ্দিন পরিচালিত ‘রূপবান’, এটি প্রদর্শিত হবে সকাল ১০টায়। এরপর দুপুর সাড়ে ১২টায় দেখা যাবে সাদিক আহমেদের ‘দ্য লাস্ট ঠাকুর’। বেলা ৩টা ৩০ মিনিটে পিপলু আর খানের ‘জয়া আর শারমিন’ এবং সন্ধ্যা ৬টা ৩০ মিনিটে প্রদর্শিত হবে মনিরুল হক পরিচালিত ‘ইউনিভার্সিটি অব চানখাঁরপুল’।\n\nচতুর্থ দিন সকাল ১০টায় প্রদর্শিত হবে হারুনুর রশিদ পরিচালিত ‘মেঘের অনেক রঙ’, দুপুর ১২টা ৩০ মিনিটে দেখা যাবে জনপ্রিয় সিনেমা ‘বেদের মেয়ে জোসনা’। বেলা ৩টা ৩০ মিনিটে মিঠু খান পরিচালিত ‘নীলচক্র’ এবং সন্ধ্যা ৬টা ৩০ মিনিটে কামার আহমাদ সাইমনের ‘অন্যদিন’।\n\n৭ ফেব্রুয়ারি উৎসবের পঞ্চম দিনে প্রদর্শিত হবে তপন সিনহার ‘হারমোনিয়াম’, তারেক মাসুদের ‘মুক্তির গান’, সানী সানোয়ারের ‘এশা মার্ডার’ ও তানিম নূরের ‘উৎসব’।\n\nআয়োজনের শেষ দিন প্রদর্শিত হবে ৩টি পূর্ণদৈর্ঘ্য ও ৩টি স্বল্পদৈর্ঘ্য চলচ্চিত্র। দিনের শুরুতে দেখা যাবে বেলাল আহমেদ পরিচালিত ‘নয়নের আলো’, এরপর কাজী হায়াতের ‘ধর’। এদিন সাড়ে তিনটায় প্রদর্শিত হবে তিনটি স্বল্পদৈর্ঘ্য চলচ্চিত্র। সেগুলো হলে মাহফুজ সরকারের ‘মায়া: দ্য নেম উই কল’, আহসাবুল ইয়ামিনের ‘জন্ম থেকে জ্বলছি’ ও উম্মিদ আশরাফের ‘ধ্যাৎ’।\n\nউৎসবের সমাপনী চলচ্চিত্র হিসেবে প্রদর্শিত হবে কলকাতার জয়ব্রত দাশের ‘দ্য অ্যাকাডেমি অব ফাইন আর্টস’।",
    "date": "2026-02-01T18:30:56+06:00",
    "language": "bn",
    "source": "bangla_tribune",
    "category": "entertainment",
    "tokens": 300,
    "named_entities": [],
    "tags": [],
    "crawled_at": "2026-02-02T19:52:31.084598"
  },
  {
    "url": "https://www.banglatribune.com/entertainment/932121/%E0%A6%AE%E0%A7%8C%E0%A7%9F%E0%A7%87%E0%A6%B0-%E0%A6%A7%E0%A6%AE%E0%A6%95-%E0%A6%8F%E0%A6%B8%E0%A6%AC-%E0%A6%85%E0%A6%AA%E0%A6%AA%E0%A7%8D%E0%A6%B0%E0%A6%9A%E0%A6%BE%E0%A6%B0-%E0%A6%AC%E0%A6%A8%E0%A7%8D%E0%A6%A7-%E0%A6%95%E0%A6%B0%E0%A7%81%E0%A6%A8",
    "title": "মৌয়ের ধমক: এসব অপপ্রচার বন্ধ করুন",
    "body": "দেশের অন্যতম আইকনিক মডেল বলা হয় সাদিয়া ইসলাম মৌকে। বিশেষ করে নারী মডেল ক্যাটালগে তার চেয়ে দীর্ঘ ও সমৃদ্ধ ক্যারিয়ার আর কোনও মডেলের গড়ে ওঠেনি।\n\n৯০ দশক থেকে এখনও তিনি নিজেকে ধরে রেখেছেন, আপন আলোয়। সংসার, প্রফেশন ও সোশ্যাল হ্যান্ডেলে নিজেকে গুলিয়ে ফেলেননি একদমই। অথচ সেই মৌ কি না ক্ষোভে ফেটে পড়লেন। দিলেন ধমক। বলতে বাধ্য হলেন- ‘এসব অপপ্রচার বন্ধ করুন!’\n\nসাদিয়া ইসলাম মৌ কাজ নিয়ে ব্যস্ত থাকলেও সামাজিক যোগাযোগমাধ্যমে খুব একটা সক্রিয় নন। তবে তার নাম ও ছবি ব্যবহার করে অনলাইনে ভুয়া পেজ ও আইডি খোলার ঘটনায় চরম বিরক্তি, বিব্রত ও ক্ষোভ প্রকাশ করেছেন এই মডেল-অভিনেত্রী।\n\nমৌয়ের দাবি, তার নাম ও ছবি ব্যবহার করে অসংখ্য ভুয়া অ্যাকাউন্ট থেকে নিয়মিত স্ট্যাটাস দেওয়া, ছবি ও এআই ভিডিও আপলোড করা এবং তার পরিচিতজনদের পোস্টে মন্তব্য করা হচ্ছে!\n\nমৌ জানান, ফেসবুকে তার একটি মাত্র ব্যক্তিগত অ্যাকাউন্ট রয়েছে, যার নাম ‘সাদিয়া ইসলাম’। ‘সাদিয়া ইসলাম মৌ’ নামে তার কোনও আইডি বা পেজ নেই। পাশাপাশি ইনস্টাগ্রামসহ অন্য কোনও সামাজিক যোগাযোগমাধ্যমেও তার কোনও অ্যাকাউন্ট নেই।সাদিয়া ইসলাম মৌএ প্রসঙ্গে মৌ বলেন, ‘যারা উদ্দেশ্যপ্রণোদিতভাবে আমার নামে ভুয়া অ্যাকাউন্ট খুলে বিভ্রান্তি ছড়াচ্ছেন, তাদের খুব সুন্দর করে অনুরোধ করছি-এসব অপপ্রচার বন্ধ করুন। আমার অনুমতি ছাড়া ছবি-ভিডিও পোস্ট করা, লেখা দেওয়া—এসব আইনত অপরাধ। ইতিমধ্যে এ বিষয়ে আইনি পদক্ষেপ নেওয়া হয়েছে, সামনে আরও কঠোর ব্যবস্থা নেওয়া হবে।’\n\nভক্তদের সতর্ক করে তিনি আরও বলেন, ‘ভুয়া অ্যাকাউন্টের সঙ্গে যুক্ত হয়ে আপনারা প্রতারিত হবেন না। আবারও জানিয়ে দিচ্ছি—আমার কোনও ফ্যান পেজ নেই, ইনস্টাগ্রাম অ্যাকাউন্টও নেই। যারা এসব করছে, সাবধান হোন। নইলে আইনি ব্যবস্থায় যা হওয়ার, তাই হবে।’",
    "date": "2026-02-01T16:26:11+06:00",
    "language": "bn",
    "source": "bangla_tribune",
    "category": "entertainment",
    "tokens": 241,
    "named_entities": [],
    "tags": [],
    "crawled_at": "2026-02-02T19:52:34.202086"
  },
  {
    "url": "https://www.banglatribune.com/entertainment/932105/%E0%A6%B8%E0%A6%BF%E0%A6%A8%E0%A7%87%E0%A6%AE%E0%A6%BE%E0%A6%B0-%E0%A6%9A%E0%A6%BF%E0%A6%A4%E0%A7%8D%E0%A6%B0%E0%A6%A8%E0%A6%BE%E0%A6%9F%E0%A7%8D%E0%A6%AF-%E0%A6%A6%E0%A6%BF%E0%A7%9F%E0%A7%87-%E0%A6%A8%E0%A6%BE%E0%A6%9F%E0%A6%95-%E0%A6%A8%E0%A6%BF%E0%A6%B0%E0%A7%8D%E0%A6%AE%E0%A6%BE%E0%A6%A3",
    "title": "সিনেমার চিত্রনাট্য দিয়ে নাটক নির্মাণ!",
    "body": "প্রশংসিত নির্মাতা প্রবীর রায় চৌধুরী বছর তিনেক আগে একটি চিত্রনাট্য লেখেন। লেখা শেষে গল্পের যে বিস্তৃতি ও গভীরতা দাঁড়ায়, তাতে খানিক থমকে দাঁড়ান। কারণ, এই চিত্রনাট্য ঠিকঠাক টিভি পর্দায় তুলতে হলে অন্তত ৩০ লাখ টাকার একটা বাজেট লাগবে। এর কমে সম্ভব না।\n\nযেই ভাবনা সেই কাজ। চিত্রনাট্যটি আলগোছে তুলে রাখেন অন্দরে। পরিকল্পনা করেন, এটি নিয়ে তিনি আসলে সিনেমাই বানাবেন। কারণ, নাটকের জন্য এতো বাজেট তিনি কোথাও পাবেন না।\n\nঅবশেষে সুখবর এলো। সেই তুলে রাখা সিনেমার চিত্রনাট্যটি পাচ্ছে প্রাণ। উঠতে যাচ্ছে পর্দায়। বাজেট পেয়েছেন তার চাওয়া মতোই, ৩০ লাখ! আর নায়ক-নায়িকা হিসেবে নিয়েছেন জোভান ও তটিনীকে।\n\nতবে এটি সিনেমা হচ্ছে না, হচ্ছে নাটকই! বড়জোর টেলিছবি নামে ডাকলেও ডাকা যেতে পারে। এমনটাই জানালেন নির্মাতা প্রবীর।\n\n‘প্রিয় নামে ডেকো’ নামের এই নাটকের শুটিং চলছে গত কয়েকদিন ধরে। নির্মাতার সঙ্গে যৌথভাবে এর চিত্রনাট্য লিখেছেন আহমেদ তাওকীর।\n\nনির্মাতা জানান, আসন্ন ঈদুল ফিতরে একটি বেসরকারি টিভিতে প্রচার হবে এটি।জোভান ও তটিনীর পাশে নির্মাতা প্রবীর রায় চৌধুরীনাটকটি প্রসঙ্গে প্রবীর রায় চৌধুরীর বলেন, ‘এখন নাটকের দর্শক অনেক বেড়েছে। আমাদের ভালো ভালো গল্পে কাজ হচ্ছে। এ কারণে প্রায় ৩০ লাখ বাজেট দিয়ে কাজটি করছি, শুটিং করতে হচ্ছে সাত দিনে। সিনেমা করলে হয়তো এই গল্পে আরও বাজেট বাড়িয়ে পনেরো দিনে শুটিং করতাম। কিন্তু নাটকের জন্য এই বাজেট সত্যিই অসাধারণ। মানে আমি আমার গল্পটা মনের মতো করে বলতে পারছি এখন। যেটা তিন বছর আগে কল্পনাও করিনি।’\n\nনাটকটিকে যুক্ত হওয়া প্রসঙ্গে জোভান বলেন, ‘২০১৭/১৮ সালেও একলাখ ৬০ হাজার বাজেটে নাটক করেছি। এখন সেই বাজেট ৩০ লাখ ছাড়িয়েছে। আমি মনে করি, আমাদের নাটক ইন্ডাস্ট্রির সবার জন্য এটা বড় অর্জন এবং ব্লেসিং।’",
    "date": "2026-02-01T14:55:52+06:00",
    "language": "bn",
    "source": "bangla_tribune",
    "category": "entertainment",
    "tokens": 248,
    "named_entities": [],
    "tags": [],
    "crawled_at": "2026-02-02T19:52:37.179728"
  },
  {
    "url": "https://www.banglatribune.com/entertainment/932001/%E0%A6%9A%E0%A6%BF%E0%A6%A4%E0%A7%8D%E0%A6%B0%E0%A6%A8%E0%A6%BE%E0%A6%9F%E0%A7%8D%E0%A6%AF-%E0%A6%A8%E0%A6%BE-%E0%A6%B2%E0%A6%BF%E0%A6%96%E0%A7%87%E0%A6%93-%E0%A6%9C%E0%A6%BE%E0%A6%A4%E0%A7%80%E0%A7%9F-%E0%A6%AA%E0%A7%81%E0%A6%B0%E0%A6%B8%E0%A7%8D%E0%A6%95%E0%A6%BE%E0%A6%B0-%E0%A6%A8%E0%A6%BF%E0%A6%B0%E0%A7%8D%E0%A6%AE%E0%A6%BE%E0%A6%A4%E0%A6%BE%E0%A6%B0",
    "title": "চিত্রনাট্য না লিখেও জাতীয় পুরস্কার, নির্মাতার বিস্ময়!",
    "body": "সম্প্রতি তথ্য ও সম্প্রচার মন্ত্রণালয় ঘোষণা করেছে ‘জাতীয় চলচ্চিত্র পুরস্কার ২০২৩’ বিজয়ীদের নাম। এবারের বিজয়ীরা অতীতের যে কোনও তালিকা থেকে স্বচ্ছ ও সমৃদ্ধ- এমনটাই প্রতিক্রিয়া পাওয়া যাচ্ছে চারপাশ থেকে।\n\nকিন্তু ঘোষণার একদিনের মাথায় সেই প্রশংসিত তালিকা নিয়েই উঠলো গুরুতর অভিযোগ। কারণ, চিত্রনাট্য না লিখেও একজন নির্মাতার নাম তালিকায় উঠলো ‘শ্রেষ্ঠ চিত্রনাট্যকার’ হিসেবে! তাও আবার অভিযোগটি উঠেছে খোদ ‘পুরস্কার বিজয়ী’র মুখ থেকেই।\n\n২০২৩ সালে মুক্তি পাওয়া সিনেমা ‘রক্তজবা’র জন্য এর নির্মাতা নিয়ামুল মুক্তাকে ‘শ্রেষ্ঠ চিত্রনাট্যকার’ হিসেবে নির্বাচিত করা হয়। তবে পুরস্কার ঘোষণার পরপরই বিষয়টি ঘিরে শুরু হয় বিতর্ক।\n\nকারণ, নিয়ামুল মুক্তার দাবি—তিনি এই সিনেমার চিত্রনাট্য লেখেননি। বরং চিত্রনাট্য লিখেছেন মুহাম্মাদ তাসনীমুল হাসান তাজ, যিনি ছবিটিতে সহকারী পরিচালক হিসেবেও যুক্ত ছিলেন। এ অবস্থায় নিজের নামে ঘোষিত পুরস্কার প্রত্যাখ্যান করার সিদ্ধান্ত নিয়েছেন নিয়ামুল মুক্তা।\n\nফেসবুক পোস্টে দেওয়া প্রতিক্রিয়ায় পরিচালক বলেন, ‘এই সিনেমার চিত্রনাট্য আমার লেখা নয়। চিত্রনাট্য লিখেছেন মুহাম্মাদ তাসনীমুল হাসান তাজ। আমি যে কাজ করিনি, তার জন্য পুরস্কার গ্রহণ করা আমার পক্ষে সম্ভব নয়। তাই আমি এই পুরস্কার প্রত্যাখ্যান করছি এবং চাই, তাজই এই সম্মান পাক।’\n\nনির্মাতার সরাসরি প্রশ্ন, ‘‘আমি তো ‘রক্তজবা’র চিত্রনাট্য লিখিনাই, তাহলে কিভাবে দেওয়া হলো আমাকে এই পুরস্কার?’’\n\nএদিকে খোঁজ নিয়ে জানা যায়, সিনেমাটির টাইটেল কার্ডেও তাসনীমুল হাসান তাজের নাম স্পষ্টভাবে উল্লেখ রয়েছে।চিত্রনাট্যকারের ক্রেডিট ও নিয়ামুল মুক্তাতবে প্রশ্ন উঠেছে—সিনেমার টাইটেলে চিত্রনাট্যকারের নাম স্পষ্ট থাকা সত্ত্বেও কিভাবে এই বিভ্রান্তি তৈরি হলো? এ প্রসঙ্গে জাতীয় চলচ্চিত্র পুরস্কারের জুরি সদস্য ওয়াহিদ সুজন গণমাধ্যমে বলেন, ‘সিনেমাগুলো অনেক আগেই দেখা হয়। টাইটেল দেখা হলেও সব তথ্য মনে রাখা সব সময় সম্ভব হয় না। একটি ফর্মে বিভিন্ন ক্যাটাগরির নাম থাকে, সেখানে মার্কিং করা হয়। মূল আবেদনে কী নাম ছিল এবং তথ্য মন্ত্রণালয় যে ফরম্যাটে চূড়ান্ত তালিকা তৈরি করেছে, সেখানে কোনও ভুল হয়েছে কি না—তা খতিয়ে দেখা দরকার। ঘটনাটি দুঃখজনক। আশা করি, এর সঠিক সমাধান হবে।’\n\nউল্লেখ্য, নুসরাত ইমরোজ তিশা ও শরিফুল রাজ অভিনীত ‘রক্তজবা’ প্রেক্ষাগৃহে নয়, বরং ইমপ্রেস টেলিফিল্মের ওটিটি প্ল্যাটফর্ম আইস্ক্রিনে মুক্তি পায়। এই প্রথম কোনও ওটিটি–মুক্তিপ্রাপ্ত সিনেমার নাম জাতীয় চলচ্চিত্র পুরস্কারে আসায় বিষয়টি নিয়ে আলোচনা আরও তীব্র হয়েছে। এটি নিয়ে খোদ নির্মাতাও প্রশ্ন তুলেছেন।",
    "date": "2026-01-31T16:34:03+06:00",
    "language": "bn",
    "source": "bangla_tribune",
    "category": "entertainment",
    "tokens": 321,
    "named_entities": [],
    "tags": [],
    "crawled_at": "2026-02-02T19:52:40.301131"
  },
  {
    "url": "https://www.banglatribune.com/entertainment/931999/%E2%80%98%E0%A6%85%E0%A6%B8%E0%A6%AD%E0%A7%8D%E0%A6%AF%E0%A7%87%E0%A6%B0-%E0%A6%AE%E0%A6%A4%E0%A7%8B-%E0%A6%95%E0%A6%BF%E0%A6%9B%E0%A7%81-%E0%A6%AE%E0%A6%BE%E0%A6%A8%E0%A7%81%E0%A6%B7-%E0%A6%AE%E0%A6%A8%E0%A7%87-%E0%A6%95%E0%A6%B0%E0%A7%87-%E0%A6%86%E0%A6%AE%E0%A6%B0%E0%A6%BE-%E0%A6%86%E0%A6%B2%E0%A6%BE%E0%A6%A6%E0%A6%BE-%E0%A6%B9%E0%A7%9F%E0%A7%87",
    "title": "‘অসভ্যের মতো কিছু মানুষ মনে করে আমরা আলাদা হয়ে গেছি’",
    "body": "ক’দিন ধরে সোশ্যাল হ্যান্ডেলে রমরমা গুজব, ভেঙে গেছে ওমর সানী ও মৌসুমীর সংসার। বিপরীতে মৌসুমী নাকি বিয়ে করেছেন এক নির্মাতাকে!  এসব গুজবে বিরক্তি প্রকাশ করেছেন অভিনেতা ওমর সানী।\n\nসম্প্রতি একটি চলচ্চিত্রসংশ্লিষ্ট অনুষ্ঠানে উপস্থিত হয়ে এ বিষয়ে মুখ খোলেন তিনি। ওমর সানী বলেন, ‘অনেকে বলে, আমরা সেপারেট হয়ে গেছি— এরকম নানা কথা শুনি। এসব নিয়ে আমরা চিন্তিত নই। কিন্তু কিছু বাজে মানসিকতার মানুষ আছে, যারা অসভ্যের মতো এমন কথা বলে। অসভ্যের মতো কিছু মানুষ মনে করে আমরা আলাদা হয়ে গেছি।’\n\nএর আগেও মাছরাঙা টেলিভিশনের একটি পডকাস্ট অনুষ্ঠানে একই ধরনের প্রশ্নের মুখোমুখি হন অভিনেতা। সেখানে সম্পর্কের অবস্থা নিয়ে জানতে চাইলে তিনি ক্ষোভের সঙ্গেই বলেন, ‘অনেকেই নিজেকে জ্যোতিষী ভাবেন। কেউ হাত দেখে ভবিষ্যৎ বলে দেন। যার যা ইচ্ছা, তাই বলে। পাগলের সংখ্যাও দিন দিন বাড়ছে। কেউ কেউ তো ডিভোর্স লেটারও দেখতে চায়। এসব নিয়ে আর কিছু বলার নেই।’\n\nবলা দরকার, মৌসুমী দীর্ঘ সময় যুক্তরাষ্ট্রে অবস্থান করলেও ওমর সানী রয়েছেন দেশেই।\n\nমৌসুমীর যুক্তরাষ্ট্রে অবস্থান নিয়ে বিস্তারিত ব্যাখ্যা দিয়ে ওমর সানী বলেন, ‘সবার জানার জন্য বিষয়টা পরিষ্কার করা দরকার। আমার শাশুড়ি দীর্ঘদিন ধরে অসুস্থ। মায়ের পাশে থাকার জন্যই মৌসুমী সেখানে আছে। আমাদের মেয়েও যুক্তরাষ্ট্রে থাকে, তাদের দেখাশোনা করাটাও জরুরি। পরিবারের জন্য সময় দেওয়া এবং ত্যাগ স্বীকার করাটা খুব গুরুত্বপূর্ণ। আমি জানি, মায়ের জন্য মৌসুমী অনেক কষ্ট করছে। আমরা প্রতিদিনই ফেসবুক গ্রুপে এসব নিয়ে কথা বলি। খুব শিগগিরই আমাদের দেখা হবে।",
    "date": "2026-01-31T16:11:01+06:00",
    "language": "bn",
    "source": "bangla_tribune",
    "category": "entertainment",
    "tokens": 215,
    "named_entities": [],
    "tags": [],
    "crawled_at": "2026-02-02T19:52:43.358288"
  },
  {
    "url": "https://www.banglatribune.com/entertainment/931901/%E0%A6%AB%E0%A6%BE%E0%A6%B0%E0%A6%BF%E0%A7%9F%E0%A6%BE-%E0%A6%8F%E0%A6%AC%E0%A6%BE%E0%A6%B0-%E0%A6%AC%E0%A7%81%E0%A6%9D%E0%A7%87%E0%A6%9B%E0%A7%87%E0%A6%A8-%E0%A6%95%E0%A7%87-%E0%A6%86%E0%A6%AA%E0%A6%A8-%E0%A6%95%E0%A7%87-%E0%A6%AA%E0%A6%B0",
    "title": "ফারিয়া এবার বুঝেছেন, কে আপন কে পর!",
    "body": "বছর দুই আগে ভ্যালেন্টাইনস ডে’তে ভক্তদের উদ্দেশে চিত্রনায়িকা নুসরাত ফারিয়া লিখেছিলেন, ‘আমি আজ তোমাদের ভালোবাসা দিবসের কোনও শুভেচ্ছা দেবো না। তবে এটা চাইবো, তোমরা তোমাদের সঙ্গীদের সাথে সুখে-দুঃখে থাকো। তাদের লাল গোলাপ দেয়ার চাইতে প্রতিদিন সম্মান দাও। ভালোবাসার মাঝে থাকতে গিয়ে নিজেকে নিঃশেষ করো না। মনে করো, তুমি বিশেষ কিছু। সুতরাং, নিজেদের ভালো থাকাটা নিশ্চিত করো।’\n\nএই কথাগুলো আজও বিশ্বাস করেন নুসরাত ফারিয়া। সেই আলোকে সম্প্রতি নিজের জীবনের অনেক দর্শন, অজানা কথা তিনি শেয়ার করেছেন জনপ্রিয় পডকাস্ট ‘বিহাইন্ড দ্য ফেইম উইথ আরআরকে’র দ্বিতীয় মৌসুমের নবম পর্বে।\n\nরুম্মান রশীদ খানের সঞ্চালনায় ১০০ মিনিট ব্যাপ্তির এই পডকাস্টে নুসরাত ফারিয়া বলেছেন, ‘জীবনে উত্থান-পতন সব মানুষেরই থাকবে। তবে খারাপ সময়গুলো আমাকে বুঝিয়ে দিয়েছে, কে আপন কে পর।’নুসরাত ফারিয়ানুসরাত ফারিয়া তার নাম নিয়ে মজার তথ্য জানিয়েছেন এই পডকাস্টে।\n\nপারিবারিকভাবে দেয়া তার নাম নুসরাত জাহান ফারিয়া। মা আদর করে ডাকতেন ‘সেতু’ নামে। পরিবারের অনেকে এখনও ফারিয়াকে সেতু নামেই সম্বোধন করে। পডকাস্টে নুসরাত ফারিয়া জানিয়েছেন, শিগগিরই নতুন গান নিয়ে আসছেন তিনি। আরও জানিয়েছেন প্রেম-বিয়ে সব কিছু নিয়ে অনেক অজানা কথা।\n\nশনিবার, ৩১ জানুয়ারি রাত ৮টায় মাছরাঙা টেলিভিশন এবং রেডিও দিনরাত ৯৩.৬ এফএম-এ প্রচার হবে এই বিশেষ পর্বটি। অনুষ্ঠানটি প্রযোজনা করেছেন জেড আই ফয়সাল।রুম্মান রশীদ খান ও নুসরাত ফারিয়া",
    "date": "2026-01-30T14:00:41+06:00",
    "language": "bn",
    "source": "bangla_tribune",
    "category": "entertainment",
    "tokens": 191,
    "named_entities": [],
    "tags": [],
    "crawled_at": "2026-02-02T19:52:46.544553"
  },
  {
    "url": "https://www.banglatribune.com/entertainment/931873/%E0%A6%9C%E0%A6%BE%E0%A6%A4%E0%A7%80%E0%A7%9F-%E0%A6%9A%E0%A6%B2%E0%A6%9A%E0%A7%8D%E0%A6%9A%E0%A6%BF%E0%A6%A4%E0%A7%8D%E0%A6%B0-%E0%A6%AA%E0%A7%81%E0%A6%B0%E0%A6%B8%E0%A7%8D%E0%A6%95%E0%A6%BE%E0%A6%B0-%E0%A7%A8%E0%A7%A6%E0%A7%A8%E0%A7%A9-%E0%A6%B8%E0%A7%87%E0%A6%B0%E0%A6%BE-%E0%A6%B8%E0%A6%BF%E0%A6%A8%E0%A7%87%E0%A6%AE%E0%A6%BE",
    "title": "জাতীয় চলচ্চিত্র পুরস্কার ২০২৩: সেরা সিনেমা ‘সাঁতাও’",
    "body": "তালিকা চূড়ান্ত ছিলো অনেকদিন আগেই। কিন্তু নির্বাচনের আগে সেটি আদৌ প্রকাশ হবে কি না, সেটা নিয়ে ছিলো যথেষ্ট সন্দেহ। অবশেষে সেই সন্দেহ বাতাসে উড়িয়ে দিয়ে প্রকাশ হলো ২০২৩ সালের জাতীয় চলচ্চিত্র পুরস্কারের চূড়ান্ত তালিকা।\n\nযাতে দেখা গেছে সেরা সিনেমা হিসেবে নির্বাচিত হয়েছে ‌‘সাঁতাও’। একই সিনেমা নির্মাণের সুবাদে সেরা নির্মাতার পুরস্কার পাচ্ছেন খন্দকার সুমন। অভিনয়ের জন্য শ্রেষ্ঠ অভিনেত্রীর পুরস্কার পাচ্ছেন আইনুন পুতুল এবং সেরা শব্দগ্রাহক হিসেবে পাচ্ছেন একই সিনেমার জন্য সুজন মাহমুদ।\n\nসিনেমাটি মোট চারটি বিভাগে পুরস্কার পেয়ে সত্যিই চমকে দিয়েছে চলচ্চিত্রপাড়া।\n\nবৃহস্পতিবার (২৯ জানুয়ারি) রাতে তথ্য ও সম্প্রচার মন্ত্রণালয় থেকে প্রকাশিত প্রজ্ঞাপনের মাধ্যমে ২৮ বিভাগে বিজয়ীদের নাম ঘোষণা করা হয়েছে।\n\nএদিকে শ্রেষ্ঠ অভিনেত্রী ‘সাঁতাও’ থেকে নির্বাচিত হলেও শ্রেষ্ঠ অভিনেতার গৌরব অর্জন করেছেন ‘সুড়ঙ্গ’ অভিনেতা আফরান নিশো। সেরা অভিনেতা ছাড়াও রায়হান রাফীর সিনেমাটি মোট আট বিভাগে পুরস্কার পেয়েছে।\n\nএবার যৌথভাবে আজীবন সম্মাননা পাচ্ছেন চলচ্চিত্রকার তারেক মাসুদ ও চিত্রগ্রাহক আবদুল লতিফ বাচ্চু। দু’জনেই প্রয়াত।\n\nপূর্ণদৈর্ঘ্য চলচ্চিত্রে পুরস্কার পাচ্ছেন সেরা পার্শ্ব অভিনেতা মনির আহম্মেদ শাকিল (সুড়ঙ্গ), সেরা পার্শ্ব অভিনেত্রী নাজিয়া হক অর্ষা (ওরা সাত জন), সেরা অভিনেতা/অভিনেত্রী খল চরিত্রে আশীষ খন্দকার (অ্যাডভেঞ্চার অব সুন্দরবন), সেরা অভিনেতা/অভিনেত্রী কৌতুক চরিত্রে শহীদুজ্জামান সেলিম (সুড়ঙ্গ), সেরা শিশুশিল্পী মো. লিয়ন (আম কাঁঠালের ছুটি) এবং শিশুশিল্পী শাখায় বিশেষ পুরস্কার আরিফ হাসান (আম কাঁঠালের ছুটি)।\n\nসেরা সংগীত পরিচালক ইমন চৌধুরী (অ্যাডভেঞ্চার অব সুন্দরবন), সেরা নৃত্য পরিচালক হাবিবুর রহমান (লাল শাড়ি), সেরা গায়ক বালাম (ও প্রিয়তমা, ‘প্রিয়তমা’); সেরা গায়িকা অবন্তী সিঁথি (এ গাঁ ছুঁয়ে বলো, ‘সুড়ঙ্গ’); সেরা গীতিকার সোমেশ্বর অলি (ঈশ্বর ‘প্রিয়তমা’) এবং সেরা সুরকার প্রিন্স মাহমুদ (ঈশ্বর, ‘প্রিয়তমা’)।\n\nসেরা কাহিনিকার ফারুক হোসেন (প্রিয়তমা), সেরা চিত্রনাট্যকার নিয়ামুল মুক্তা (রক্তজবা), যুগ্মভাবে সেরা সংলাপ রচয়িতা রায়হান রাফী ও সৈয়দ নাজিম উদ দৌলা (সুড়ঙ্গ)।\n\nসেরা সম্পাদক সালাহ উদ্দিন আহমেদ (ওরা সাত জন), সেরা শিল্প নির্দেশক শহীদুল ইসলাম (সুড়ঙ্গ), সেরা চিত্রগ্রাহক সুমন কুমার সরকার (সুড়ঙ্গ), সেরা পোশাক ও সাজসজ্জা বীথি আফরীন (সুড়ঙ্গ) এবং সেরা মেকআপম্যান সবুজ (প্রিয়তমা)।\n\nসেরা স্বল্পদৈর্ঘ্য চলচ্চিত্র চৈত্রালী সমদ্দারের ‘মরিয়ম’, সেরা প্রামাণ্যচিত্র এলিজা বিনতে এলাহীর ‘লীলাবতী নাগ: দ্য রেবেল’।\n\nজাতীয় চলচ্চিত্র পুরস্কার ২০২৩\n\nআজীবন সম্মাননাতারেক মাসুদ, চলচ্চিত্রকারআবদুল লতিফ বাচ্চু, চিত্রগ্রাহক ও চলচ্চিত্র নির্মাতা\n\nশ্রেষ্ঠ চলচ্চিত্র‘সাঁতাও’ খন্দকার সুমন\n\nশ্রেষ্ঠ স্বল্পদৈর্ঘ্য চলচ্চিত্র‘মরিয়ম’ চৈত্রালী সমদ্দার\n\nশ্রেষ্ঠ প্রামাণ্য চলচ্চিত্র‘লীলাবতী নাগ: দ্য রেবেল’ এলিজা বিনতে এলাহী\n\nশ্রেষ্ঠ চলচ্চিত্র পরিচালকখন্দকার সুমন ‘সাঁতাও’\n\nশ্রেষ্ঠ অভিনেতাআফরান নিশো ‘সুড়ঙ্গ’\n\nশ্রেষ্ঠ অভিনেত্রীআইনুন পুতুল ‘সাঁতাও’\n\nপার্শ্বচরিত্রে শ্রেষ্ঠ অভিনেতামনির আহাম্মেদ শাকিল ‘সুড়ঙ্গ’\n\nপার্শ্বচরিত্রে শ্রেষ্ঠ অভিনেত্রীনাজিয়া হক অর্ষা ‘ওরা সাত জন’\n\nখল চরিত্রে শ্রেষ্ঠ অভিনেতা/অভিনেত্রীআশীষ খন্দকার ‘এডভেঞ্চার অব সুন্দরবন’\n\nশ্রেষ্ঠ কৌতুক অভিনেতা/অভিনেত্রীশহীদুজ্জামান সেলিম ‘সুড়ঙ্গ’\n\nশ্রেষ্ঠ শিশুশিল্পীমো. লিয়ন ‘আম কাঁঠালের ছুটি’\n\nশিশুশিল্পী শাখায় বিশেষ পুরস্কারআরিফ হাসান আনাইরা খান ‘আম কাঁঠালের ছুটি’\n\nশ্রেষ্ঠ সংগীত পরিচালকইমন চৌধুরী ‘অ্যাডভেঞ্চার অব সুন্দরবন’\n\nশ্রেষ্ঠ নৃত্য পরিচালকহাবিবুর রহমান ‘লাল শাড়ি’\n\nশ্রেষ্ঠ গায়কবালাম ‘ও প্রিয়তমা’, ছবি ‘প্রিয়তমা’\n\nশ্রেষ্ঠ গায়িকাঅবন্তী সিঁথি ‘এ গা ছুঁয়ে বলো’, ছবি ‘সুড়ঙ্গ’\n\nশ্রেষ্ঠ গীতিকারসোমেশ্বর অলি ‘ঈশ্বর’, ছবি ‘প্রিয়তমা’\n\nশ্রেষ্ঠ সুরকারপ্রিন্স মাহমুদ ‘ঈশ্বর’, ছবি ‘প্রিয়তমা’\n\nশ্রেষ্ঠ কাহিনিকারফারুক হোসেন ‘প্রিয়তমা’\n\nশ্রেষ্ঠ চিত্রনাট্যকারনিয়ামুল মুক্তা ‘রক্তজবা’\n\nশ্রেষ্ঠ সংলাপ রচয়িতারায়হান রাফী ও সৈয়দ নাজিম উদ দৌলা ‘সুড়ঙ্গ’\n\nশ্রেষ্ঠ সম্পাদকমো. সালাহ উদ্দিন আহমেদ বাবু ‘ওরা সাত জন’\n\nশ্রেষ্ঠ শিল্প নির্দেশকশহীদুল ইসলাম ‘সুড়ঙ্গ’\n\nশ্রেষ্ঠ চিত্রগ্রাহকসুমন সরকার ‘সুড়ঙ্গ’\n\nশ্রেষ্ঠ শব্দগ্রাহকসুজন মাহমুদ ‘সাঁতাও’\n\nশ্রেষ্ঠ পোশাক ও সাজসজ্জাবীথি আফরীন ‘সুড়ঙ্গ’\n\nশ্রেষ্ঠ মেকআপম্যানসবুজ ‘প্রিয়তমা’",
    "date": "2026-01-29T23:53:39+06:00",
    "language": "bn",
    "source": "bangla_tribune",
    "category": "entertainment",
    "tokens": 484,
    "named_entities": [],
    "tags": [],
    "crawled_at": "2026-02-02T19:52:49.720121"
  },
  {
    "url": "https://www.banglatribune.com/entertainment/931923/%E0%A6%85%E0%A6%AC%E0%A6%B8%E0%A6%B0%E0%A7%87-%E0%A6%85%E0%A6%B0%E0%A6%BF%E0%A6%9C%E0%A6%BF%E0%A7%8E-%E0%A6%A6%E0%A7%87%E0%A6%96%E0%A6%A4%E0%A7%87%E0%A6%87-%E0%A6%AA%E0%A6%BE%E0%A6%B0%E0%A7%87%E0%A6%A8-%E0%A6%8F%E0%A6%87-%E0%A7%A7%E0%A7%A6-%E0%A6%B8%E0%A6%BF%E0%A6%A8%E0%A7%87%E0%A6%AE%E0%A6%BE",
    "title": "অবসরে অরিজিৎ: দেখতেই পারেন এই ১০ সিনেমা",
    "body": "প্লেব্যাক সিংগিং থেকে অবসর নেওয়ার ঘোষণা দিয়ে ভক্তদের আবেগতাড়িত করেছেন অরিজিৎ সিং। ২৭ জানুয়ারির এই ঘোষণার পর সংগীতপ্রেমীদের মধ্যে নেমে এসেছে বিষণ্নতার ছায়া। ক্যারিয়ারে তিনি উপহার দিয়েছেন অসংখ্য হিট গান—যা প্রেম, বিরহ, নস্টালজিয়া আর আবেগের প্লেলিস্টে স্থায়ী জায়গা করে নিয়েছে। অরিজিৎ–কণ্ঠে অমর হয়ে থাকা গানগুলোর সিনেমা দিয়ে সাজাতে পারেন আপনার অবসর সময়।\n\nএই গান দিয়েই রাতারাতি জনপ্রিয়তার শীর্ষে উঠে আসেন অরিজিৎ সিং। আদিত্য রায় কাপুর ও শ্রদ্ধা কাপুর অভিনীত ছবিটির এই গান প্রেম, নিবেদন আর হৃদয়ভাঙার প্রতীকে পরিণত হয়। এখনও রোমান্টিক প্লেলিস্টের প্রথম সারির গান এটি।\n\nইয়ে জাওয়ানি হ্যায় দিওয়ানি—কাবিরা ও ইলাহি\n\nরণবীর কাপুরের চরিত্রের দুই ভিন্ন আবেগকে ফুটিয়ে তুলেছে দুটি গান। ইলাহি–তে স্বাধীনতার উচ্ছ্বাস, আর কাবিরা–য় নরম নস্টালজিয়া। অরিজিতের কণ্ঠে আনন্দ আর বিষণ্নতার এই দ্বৈত সুর বিশেষ মাত্রা পায় এই সিনেমায়।\n\nরণবীর কাপুর ও ইলিয়ানা ডি’ক্রুজকে ঘিরে নির্মিত এই গান না বলা আবেগের গভীর প্রকাশ। হারিয়ে যাওয়া প্রেমে ফিরে যাওয়ার আকুতি আর নরম বিষাদ—সব মিলিয়ে অত্যন্ত হৃদয়ছোঁয়া পরিবেশনা এটি।\n\nঅ্যায় দিল হেয় মুশকিল—চান্না মেরেয়া\n\nএকতরফা ভালোবাসার ব্যথা প্রকাশে অরিজিতের জুড়ি নেই। ‘চান্না মেরেয়া’ তার বড় উদাহরণ। বিয়ের দৃশ্যে রণবীর কাপুরের ভাঙা মন আর অনুশকা শর্মার অসহায়ত্য, গানটির আবেগকে আরও তীব্র করে তোলে।\n\nতামাশা—আগার তুম সাথ হো\n\nভালোবাসা, দূরত্ব আর অপূর্ণতার আবেগঘন গান। রণবীর কাপুর ও দীপিকা পাড়ুকোন অভিনীত এই দৃশ্যগুলোতে অরিজিতের কণ্ঠ গভীর আবেগের মাত্রা যোগ করে, যা গানটিকে কালজয়ী করেছে।\n\nতীব্র মানসিক টানাপোড়েন ও ভাঙনের আবহে তৈরি গান। শহীদ কাপুরের চরিত্রের অস্থিরতা ও যন্ত্রণা অরিজিতের কণ্ঠে কাঁচা ও শক্তিশালীভাবে ধরা পড়ে।\n\nবাজিরাও মাস্তানি-আয়াত\n\nদীপিকা পাড়ুকোনের নৃত্য ও রাজকীয় ভিজ্যুয়ালের সঙ্গে অরিজিতের সুফিয়ানা আবহের গান—ভালোবাসা, নিবেদন ও আধ্যাত্মিকতার মিশ্র অনুভূতি তৈরি করে।\n\nঅপূর্ণ প্রেম ও নিয়তির বেদনাকে কেন্দ্র করে নির্মিত শিরোনাম গান। আলিয়া ভাট ও বরুণ ধাওয়ানের চরিত্রের ট্র্যাজিক আবহ গানটিকে আরও গভীর করেছে।\n\nঅ্যাজেন্ট ভিনোদ—রাবতা\n\nছবিটি বক্স অফিসে সফল না হলেও গানটি দারুণ জনপ্রিয়তা পায়। সময় ও যুক্তির সীমানা ছাড়ানো সম্পর্কের কথা বলে ‘রাবতা’, যা অরিজিতের কণ্ঠে পেয়েছে আলাদা মাধুর্য।\n\nশাহরুখ খান ও কাজলের জনপ্রিয় জুটিকে ইউরোপের মনোরম লোকেশনে নতুন করে উপস্থাপন করে এই গান। অরিজিতের রোমান্টিক কণ্ঠ গানটিকে নস্টালজিয়া আর আবেগের এক স্থায়ী স্মারকে পরিণত করেছে।",
    "date": "2026-01-30T18:31:18+06:00",
    "language": "bn",
    "source": "bangla_tribune",
    "category": "entertainment",
    "tokens": 329,
    "named_entities": [],
    "tags": [],
    "crawled_at": "2026-02-02T19:52:52.822244"
  },
  {
    "url": "https://www.banglatribune.com/entertainment/931665/%E0%A6%85%E0%A6%B0%E0%A6%BF%E0%A6%9C%E0%A6%BF%E0%A7%8E-%E0%A6%9C%E0%A6%BE%E0%A6%A8%E0%A6%BE%E0%A6%B2%E0%A7%87%E0%A6%A8-%E0%A6%AA%E0%A7%8D%E0%A6%B2%E0%A7%87%E0%A6%AC%E0%A7%8D%E0%A6%AF%E0%A6%BE%E0%A6%95-%E0%A6%9B%E0%A6%BE%E0%A7%9C%E0%A6%BE%E0%A6%B0-%E0%A6%8F%E0%A6%95%E0%A6%BE%E0%A6%A7%E0%A6%BF%E0%A6%95-%E0%A6%95%E0%A6%BE%E0%A6%B0%E0%A6%A3",
    "title": "অরিজিৎ জানালেন, প্লেব্যাক ছাড়ার একাধিক কারণ",
    "body": "অনেকে বলছেন অভিমান, কেউ বলছেন আত্মঘাতী। অ অথবা আ, সে যাই হোক; অরিজিতের সিদ্ধান্তই চূড়ান্ত। সাফ কথা, তিনি আর প্লেব্যাকে গাইছেন না। কেন এমন সিদ্ধান্ত, কয়েক ঘণ্টার মাথায় সেটির ব্যাখ্যাও দিয়েছেন ভারতীয় সংগীতের অন্যতম উজ্জ্বল এই নক্ষত্র।\n\nব্যক্তিগত এক্স অ্যাকাউন্টে ৩৮ বছর বয়সী এই গায়ক জানান, একাধিক কারণ রয়েছে তার এমন সিদ্ধান্ত নেওয়ার পথে।\n\nতিনি লেখেন, ‘কেবল একটা নয়, একাধিক কারণ রয়েছে। এবং আমি বেশ কিছুদিন ধরেই সেগুলো নিয়ে ভেবেছি। অবশেষে প্রয়োজনীয় সাহস সঞ্চয় করতে পেরেছি।’\n\nআরও বলেন, ‘এর একটি কারণ বেশ সহজবোধ্য। আমি খুব দ্রুত আগ্রহ হারিয়ে ফেলি। আর এই কারণেই আমি আমার গানের সুরের বিন্যাস ঘনঘন পরিবর্তন করি। এবং সেগুলোকে লাইভে পরিবেশন করি। সুতরাং এটাই সত্যি- আমি ক্লান্ত হয়ে পড়েছি। নিজেকে বিকশিত করতেই এখন আমার ভিন্ন ধরনের সংগীত অন্বেষণ করা প্রয়োজন।’অরিজিৎ সিংকেবল এই একটি কারণই নয়, আরও বেশ ক'টি কারণ তুলে ধরলেন অরিজিৎ। তার ভাষায়, ‘আমি চাই নতুন কণ্ঠ উঠে আসুক। কোনও নতুন গায়ক আমাকে অনুপ্রাণিত করুক, এই উত্তেজনাই এখন বেশি টানে।’\n\nশিল্পীর অভিমত, সংগীত এগিয়ে যায় নতুন কণ্ঠ আর নতুন ভাবনার মাধ্যমে, আর সেটার জন্য পুরনোদের জায়গা করে দেয়া দরকার।\n\nনিজের ভবিষ্যৎ পরিকল্পনা প্রসঙ্গে অরিজিৎ বলেন, ‘আমি সত্যিই ধন্য। আমি সংগীতের একজন ভক্ত। ভবিষ্যতে একজন ছোট শিল্পী হিসেবে আরও শেখার ও স্বাধীনভাবে গান তৈরিতেই মনোযোগ দেবো। আপনাদের সকলের সমর্থনের জন্য আবারও ধন্যবাদ। আমার এখনও কিছু অসম্পূর্ণ প্রতিশ্রুতি বাকি আছে, সেগুলো পূরণ করবো। তাই এই বছর আপনারা হয়তো আরও কিছু নতুন কাজ দেখতে পাবেন। বিষয়টি স্পষ্ট করে দিতে চাই… প্লেব্যাক বন্ধ করলেও গান তৈরি করা বন্ধ করছি না।’\n\nজানা দরকার, ২০০৫ সালে রিয়্যালিটি শো ‘ফেম গুরুকুল’-এর মাধ্যমে শুরু হয় অরিজিতের গান। সেই আসরে তিনি ৬ষ্ঠ স্থান লাভ করেছিলেন। এরপর পরিচালক সঞ্জয় লীলা বানশালি ও সংগীত পরিচালক প্রীতমের নজর কেড়েছিলেন তিনি।অরিজিৎ সিং২০১১ সালে ‘মার্ডার ২’ ছবির ‘ফির মহব্বত’ গান দিয়ে তার প্লেব্যাক সফর শুরু হয়। তবে ২০১৩ সালে ‘আশিকি ২’ ছবির ‘তুম হি হো’ গানটি তাকে রাতারাতি সুপারস্টার বানিয়ে দেয়।\n\nগত এক দশক বলিউড ও টলিউডের প্লেব্যাক জগত মাতিয়ে রেখেছিলেন অরিজিৎ। জনপ্রিয়তার তুঙ্গে থাকা এই শিল্পী ২৭ জানুয়ারি রাতে হঠাৎ করেই প্লেব্যাক থেকে স্বেচ্ছায় অবসরের ঘোষণা দেন।",
    "date": "2026-01-28T15:21:33+06:00",
    "language": "bn",
    "source": "bangla_tribune",
    "category": "entertainment",
    "tokens": 328,
    "named_entities": [],
    "tags": [],
    "crawled_at": "2026-02-02T19:52:55.978025"
  },
  {
    "url": "https://www.banglatribune.com/entertainment/931652/%E0%A6%AC%E0%A6%BE%E0%A6%AB%E0%A6%9F%E0%A6%BE-%E0%A6%AE%E0%A6%A8%E0%A7%8B%E0%A6%A8%E0%A6%AF%E0%A6%BC%E0%A6%A8%E0%A7%87-%E0%A6%A1%E0%A6%BF%E0%A6%95%E0%A7%8D%E0%A6%AF%E0%A6%BE%E0%A6%AA%E0%A7%8D%E0%A6%B0%E0%A6%BF%E0%A6%93%E0%A6%B0-%E0%A6%B0%E0%A7%87%E0%A6%95%E0%A6%B0%E0%A7%8D%E0%A6%A1",
    "title": "বাফটা মনোনয়নে ডিক্যাপ্রিওর রেকর্ড",
    "body": "ব্রিটেনের সর্বোচ্চ চলচ্চিত্র সম্মাননা বাফটা ফিল্ম অ্যাওয়ার্ডসের মনোনয়নে শীর্ষে রয়েছে অ্যাকশনে ঠাসা রাজনৈতিক থ্রিলার ‘ওয়ান ব্যাটল আফটার অ্যানাদার’। সর্বাধিক ১৪টি মনোনয়ন পেয়েছে ছবিটি। বক্স অফিসে সফল ভ্যাম্পায়ার থ্রিলার ‘সিনার্স’ দ্বিতীয় সর্বোচ্চ ১৩টি বিভাগে মনোনীত হয়েছে। বাফটার ইতিহাসে ‘গান্ধী’ (১৯৮২) ১৬টি মনোনয়ন প্রাপ্তির রেকর্ড অক্ষুণ্ন রেখেছে।\n\n‘ওয়ান ব্যাটল আফটার অ্যানাদার’ ছবিতে একসময়ের বিপ্লবী চরিত্রে অভিনয় করেছেন হলিউড হার্টথ্রব লিওনার্দো ডিক্যাপ্রিও, গল্পে যার মেয়েকে অপহরণ করা হয়। সেরা অভিনেতা বিভাগে মনোনীত হয়েছেন তিনি। এ নিয়ে বাফটায় সেরা অভিনেতা শাখায় সাতবার মনোনয়ন পেলেন ডিক্যাপ্রিও। এর মধ্য দিয়ে রেকর্ড গড়েছেন তিনি। বাফটার ইতিহাসে তিনি ছাড়া আর ছয় জনের এই কীর্তি আছে। তারা হলেন— ব্রিটিশ অভিনেতা মাইকেল কেইন, ড্যানিয়েল ডে-লুইস, আমেরিকান তারকা ডাস্টিন হফম্যান, জ্যাক লেমন, প্রয়াত দুই ব্রিটিশ অভিনেতা পিটার ফিঞ্চ ও লরেন্স অলিভিয়ার।\n\nওয়ার্নার ব্রাদার্স পিকচার্স পরিবেশিত ‘ওয়ান ব্যাটল আফটার অ্যানাদার’ ছবিতে ডিক্যাপ্রিও অভিনীত বিপ্লবীর মেয়ের চরিত্রে রূপদানকারী চেস ইনফিনিটি সেরা অভিনেত্রী বিভাগে মনোনয়ন পেয়েছেন। চেস ইনফিনিটি এবারের অস্কারের মনোনয়নে জায়গা পাননি। একই ছবির জন্য টিয়ানা টেলর সেরা পার্শ্ব অভিনেত্রী আর শন পেন ও বেনিসিও দেল তোরো সেরা পার্শ্ব অভিনেতা বিভাগে মনোনীত হয়েছেন। সমালোচকদের প্রশংসা কুড়ানো ছবিটির জন্য পল টমাস অ্যান্ডারসন সেরা পরিচালক বিভাগে মনোনয়ন পেয়েছেন।\n\nসেরা চলচ্চিত্র বিভাগে ‘ওয়ান ব্যাটল আফটার অ্যানাদার’-এর প্রতিদ্বন্দ্বী ‘সিনার্স’, উইলিয়াম শেক্সপিয়রের পরিবারে অনুপ্রাণিত ‘হ্যামনেট’, টেবিল টেনিস ভিত্তিক বায়োপিক ‘মার্টি সুপ্রিম’ ও নরওয়ের পারিবারিক ড্রামা ‘সেন্টিমেন্টাল ভ্যালু’।\n\nযুক্তরাষ্ট্রের দক্ষিণাঞ্চলে বর্ণবৈষম্য-শাসিত যুগের ব্লুজ সংগীত ও কৃষ্ণাঙ্গ সংস্কৃতিকে উদযাপন করা ‘সিনার্স’ পেয়েছে ১৩টি মনোনয়ন। ছবিটিতে সাবেক গ্যাংস্টার যমজ ভাইয়ের চরিত্রে অভিনয় করেছেন মাইকেল বি. জর্ডান, যারা নিজেদের শহরে ফিরে একটি জুক জয়েন্ট চালু করে। একপর্যায়ে সেখানে আক্রমণ চালায় ভ্যাম্পায়ার। সেরা অভিনেতা বিভাগে মনোনীত হয়েছেন মাইকেল বি. জর্ডান। তার সহশিল্পী ব্রিটিশ-নাইজেরিয়ান তারকা উনমি মোসাকু সেরা পার্শ্ব অভিনেত্রী বিভাগে মনোনয়ন পেয়েছেন। ‘সিনার্স’-এর জন্য রায়ান কুগলার সেরা পরিচালক ও সেরা মৌলিক চিত্রনাট্য দুই বিভাগেই মনোনীত হয়েছেন। তারা তিন জনই এবারের অস্কারে এসব বিভাগেই মনোনয়ন পেয়েছেন।\n\n‘হ্যামনেট’ ও ‘মার্টি সুপ্রিম’ ১১টি\n\nউইলিয়াম শেক্সপিয়র ও তার স্ত্রী অ্যাগনেস হ্যাথাওয়ের ছেলে হ্যামনেটের মৃত্যুকে কেন্দ্র করে নির্মিত ‘হ্যামনেট’ বাফটায় ১১টি মনোনয়ন পেয়েছে। ছবিটিতে শেক্সপিয়রের স্ত্রীর চরিত্রের জন্য সেরা অভিনেত্রী বিভাগে মনোনীত হয়েছেন আইরিশ তারকা জেসি বাকলি। শেক্সপিয়রের ভূমিকায় অভিনয়ের জন্য সেরা পার্শ্ব অভিনেতা বিভাগে মনোনয়ন পেয়েছেন পল মেসকাল। অস্কারে জেসি বাকলি জায়গা পেলেও উপেক্ষিত হয়েছেন পল মেসকাল।\n\n‘হ্যামনেট’ ছবির জন্য সেরা পরিচালক বিভাগে একমাত্র নারী হিসেবে মনোনীত হয়েছেন চীনের ক্লোয়ি জাও। ২০২০ সালে প্রকাশিত ম্যাগি ও’ফ্যারেলের জনপ্রিয় উপন্যাস অবলম্বনে নির্মিত ছবিটিতে ছেলে হ্যামনেটের মৃত্যুতে শেক্সপিয়র দম্পতির শোক তুলে ধরা হয়েছে। উপন্যাসে উল্লেখ রয়েছে, হ্যামনেটের মৃত্যুর ঘটনা শেক্সপিয়রকে ‘হ্যামলেট’ লিখতে অনুপ্রাণিত করেছে।\n\nবাফটার ইতিহাসে কোনও নারী পরিচালকের সবচেয়ে বেশি মনোনয়নপ্রাপ্ত ছবি হিসেবে রেকর্ড গড়েছে ‘হ্যামনেট’। এবার সব মিলিয়ে মোট ৪৬টি চলচ্চিত্রের নাম রয়েছে বাফটার পুরো মনোনয়ন তালিকায়। এর এক-চতুর্থাংশের বেশি ছবি পরিচালনা করেছেন নারীরা।জেসি বাকলি‘হ্যামনেট’-এর পাশাপাশি ‘মার্টি সুপ্রিম’ বাফটায় ১১টি মনোনয়ন পেয়েছে। ছবিটির জন্য টিমোতি শালামে সেরা অভিনেতা বিভাগে মনোনীত হয়েছেন। তার সহশিল্পী ওডেসা এ’জায়ন সেরা পার্শ্ব অভিনেত্রী হিসেবে মনোনয়ন পেয়েছেন। ‘মার্টি সুপ্রিম’ ছবির জন্য সেরা পরিচালক বিভাগে পুরস্কারের দৌড়ে আছেন জশ স্যাফডি। সেরা মৌলিক চিত্রনাট্য বিভাগে রোনাল্ড ব্রনস্টেইনের সঙ্গে যৌথভাবে মনোনয়ন তালিকায় আছেন জশ।\n\n‘সেন্টিমেন্টাল ভ্যালু’ ও ‘ফ্রাঙ্কেনস্টাইন’ ৮টি\n\nনরওয়েজিয়ান পারিবারিক ড্রামা ‘সেন্টিমেন্টাল ভ্যালু’ পেয়েছে ৮টি মনোনয়ন। এরমধ্যে রেনাটে রাইন্সভে সেরা অভিনেত্রী, ইঙ্গা ইবসডটের লিলোস সেরা পার্শ্ব অভিনেত্রী ও ইয়োয়েকিম ত্রিয়ের সেরা পরিচালক বিভাগে জায়গা পেয়েছেন। বাবার সঙ্গে দুই কন্যার পুনর্মিলনের গল্পকে কেন্দ্র করে আবেগঘন পারিবারিক ছবি এটি। সেরা অ-ইংরেজি ভাষার চলচ্চিত্র বিভাগে ‘সেন্টিমেন্টাল ভ্যালু’র পাশাপাশি আছে ঐতিহাসিক রাজনৈতিক থ্রিলার ‘দ্য সিক্রেট এজেন্ট’ (ব্রাজিল), ইরানের জাফর পানাহি পরিচালিত ‘ইট ওয়াজ জাস্ট অ্যান অ্যাক্সিডেন্ট’ (ফ্রান্স), ‘সিরাট’ (স্পেন) ও ‘দ্য ভয়েস অব হিন্দ রাজাব’ (তিউনিসিয়া)।\n\nগিয়ের্মো দেল তোরোর পরিচালনায় এক উন্মাদ বিজ্ঞানী ও তার অদ্ভূত সৃষ্টিকে ঘিরে কালজয়ী গল্পের নতুন সংস্করণ ‘ফ্রাঙ্কেনস্টাইন’ পেয়েছে কারিগরি বিভিন্ন বিভাগের ৮টি মনোনয়ন।\n\nপল টমাস অ্যান্ডারসন, রায়ান কুগলার, জশ স্যাফডি ও ইয়োয়েকিম ত্রিয়েরের সঙ্গে সেরা পরিচালক বিভাগে পুরস্কারের দৌড়ে আছেন ইয়োর্গস লানতিমোস। বাফটায় পরিচালক বিভাগে মনোনীতদের মধ্যে কেবল ইয়োর্গস লানতিমোস অস্কারে জায়গা পাননি।\n\n‘বুগোনিয়া’য় এক ফার্মাসিউটিক্যাল কর্মকর্তার চরিত্রের জন্য সেরা অভিনেত্রী বিভাগে মনোনয়ন পেয়েছেন এমা স্টোন, যাকে ভিনগ্রহী ভেবে অপহরণ করা হয়। ছবিটির জন্য সেরা অভিনেতা বিভাগে মনোনীত হয়েছেন জেসি প্লেমনস। তিনি কিন্তু অস্কারে মনোনয়ন পাননি। বাফটায় সেরা অভিনেতা বিভাগে আরও মনোনীত হয়েছেন রবার্ট আরামেয়ো (আই সোয়্যার) ও ইথান হক (ব্লু মুন)।\n\nরবার্ট আরামেয়োর পাশাপাশি ব্রিটিশ তারকাদের মধ্যে সেরা পার্শ্ব অভিনেতা বিভাগে পিটার মুলান (আই সোয়্যার), সেরা পার্শ্ব অভিনেত্রী বিভাগে ক্যারি মুলিগান (দ্য ব্যালাড অব ওয়ালিস আইল্যান্ড) ও এমিলি ওয়াটসন (হ্যামনেট) মনোনীত হয়েছেন।\n\nসেরা অভিনেত্রী বিভাগে জেসি বাকলি ও এমা স্টোনের পাশাপাশি মনোনয়ন পেয়েছেন অস্ট্রেলিয়ান তারকা রোজ বার্ন (ইফ আই হ্যাড লেগস আই উড কিক ইউ) ও কেট হাডসন (সং সং ব্লু)।চেস ইনফিনিটিঅস্কার ও বাফটার মিল-অমিল\n\nঅস্কারে কোনও মনোনয়ন না পাওয়া ‘উইকেড: ফর গুড’ বাফটায় পোশাক পরিকল্পনা আর মেকআপ ও চুলসজ্জা বিভাগে মনোনয়ন পেয়েছে। ছবিটির দুই অভিনেত্রী সিনথিয়া এরিভো ও আরিয়ানা গ্র্যান্ডে উপেক্ষিত হয়েছেন। গত বছর ‘উইকেড’ বাফটায় সাতটি মনোনয়ন পায়।\n\n৯৮তম অস্কারে মনোনীত অ্যামি ম্যাডিগান (ওয়েপন্স), ডেলরয় লিন্ডো (সিনার্স), ভাগনার মোরা (দ্য সিক্রেট এজেন্ট) ও এল ফ্যানিং (সেন্টিমেন্টাল ভ্যালু) বাফটায় বাদ পড়েছেন।\n\nহলিউড তারকা ব্র্যাড পিট অভিনীত-প্রযোজিত ফর্মূলা ওয়ান রেসিংকেন্দ্রিক ‘এফ১’ কারিগরি বিভাগে তিনটি বাফটা মনোনয়ন পেয়েছে। যদিও অস্কারের সেরা চলচ্চিত্র বিভাগে চমকপ্রদভাবে জায়গা করে নিয়েছে ছবিটি।\n\nসবচেয়ে উল্লেখযোগ্য বাদ পড়া ছবির মধ্যে ‘কেপপ ডিমন হান্টার্স’ অন্যতম। নেটফ্লিক্সের অ্যানিমেটেড ছবিটি গত বছরের সবচেয়ে ভাইরাল হিট ছিল। তবে যুক্তরাজ্যে এটি সরাসরি নেটফ্লিক্সে মুক্তি পাওয়ায় বাফটার জন্য ছবিটি অযোগ্য বলে বিবেচিত হয়েছে।\n\nআগামী ২২ ফেব্রুয়ারি লন্ডনের রয়্যাল ফেস্টিভ্যাল মিলনায়তনে জাঁকজমক অনুষ্ঠানে বাফটা ফিল্ম অ্যাওয়ার্ডস প্রদান করা হবে। অনুষ্ঠানটি সঞ্চালনা করবেন অভিনেতা ও টিভি উপস্থাপক অ্যালান কামিং। বিজয়ী নির্বাচনে ভূমিকা রাখবেন ৮ হাজার ৩০০ জন ভোটার।",
    "date": "2026-01-28T14:03:12+06:00",
    "language": "bn",
    "source": "bangla_tribune",
    "category": "entertainment",
    "tokens": 870,
    "named_entities": [],
    "tags": [],
    "crawled_at": "2026-02-02T19:52:59.620478"
  },
  {
    "url": "https://www.banglatribune.com/entertainment/songs/931618/%E0%A6%85%E0%A6%AC%E0%A6%B8%E0%A6%B0%E0%A7%87%E0%A6%B0-%E0%A6%98%E0%A7%8B%E0%A6%B7%E0%A6%A3%E0%A6%BE-%E0%A6%85%E0%A6%B0%E0%A6%BF%E0%A6%9C%E0%A6%BF%E0%A7%8E-%E0%A6%B8%E0%A6%BF%E0%A6%82%E0%A7%9F%E0%A7%87%E0%A6%B0",
    "title": "অবসরের ঘোষণা অরিজিৎ সিংয়ের",
    "body": "আচানক অবসরের ঘোষণা দিলেন বলিউডের সর্বশেষ সর্বোচ্চ সফল প্লেব‍্যাক সিঙ্গার অরিজিৎ সিং। তবে তার এই অবসর শুধুই প্লেব‍্যাক থেকে, মানে সিনেমার গান।\n\nমঙ্গলবার (২৭ জানুয়ারি) রাতে নিজের সোশ‍্যাল হ‍্যান্ডেলে এমন ঘোষণা দেন অরিজিৎ। জানান, প্লেব্যাক সিঙ্গিং-এর দীর্ঘ ও সফল যাত্রার এখানেই ইতি টানছেন। এই ঘোষণায় হতবাক ও আবেগাপ্লুত হয়ে পড়েছেন তার অগণিত ভক্ত।\n\nঅরিজিৎ সিং তার পোস্টে লিখেছেন, ‘প্লেব্যাক গায়ক হিসেবে এই যাত্রা ছিল আমার জীবনের এক অসাধারণ অধ্যায়। আমার শ্রোতা, সুরকার, গীতিকার এবং সহশিল্পীদের প্রতি কৃতজ্ঞতা প্রকাশ করছি। আনন্দের সঙ্গে বলছি, আমি আর প্লেব্যাক করছি না।’\n\nতবে ভবিষ্যতে তিনি গান থেকে পুরোপুরি দূরে সরে যাচ্ছেন কি না, সে বিষয়ে স্পষ্ট কিছু জানাননি।\n\n২০১৩ সালে ‘আশিকি ২’ ছবির ‘তুম হি হো’ গান দিয়ে রাতারাতি খ্যাতির শীর্ষে পৌঁছান অরিজিৎ সিং। এরপর একের পর এক জনপ্রিয় গান উপহার দিয়ে তিনি নিজেকে বলিউডের অন্যতম প্রভাবশালী কণ্ঠে পরিণত করেন।\n\nঅবসরের ঘোষণার পর টাইমস অব ইন্ডিয়া তার গাওয়া সর্বকালের সেরা ও কালজয়ী গানগুলোর একটি তালিকা প্রকাশ করেছে। এর মধ্যে উল্লেখযোগ্য—তুম হি হো, চান্না মেরেয়া, কেশরিয়া, লাল ইশ্‌ক, সাতরাঙ্গা, দেশ মেরে, বিনতে দিল প্রভৃতি।\n\nএই গানগুলো শুধু বাণিজ্যিক সাফল্যই নয়, শ্রোতাদের আবেগের সঙ্গে গভীরভাবে জড়িয়ে আছে বলে মনে করছেন সঙ্গীতবোদ্ধারা।\n\nঅরিজিৎ সিংয়ের অবসরের খবরে সামাজিক যোগাযোগমাধ্যমে ভক্তরা দুঃখ প্রকাশের পাশাপাশি তার গানের স্মৃতিচারণ করছেন। অনেকেই আশা করছেন, প্লেব্যাক থেকে সরে গেলেও তিনি স্বাধীন বা লাইভ মিউজিকের মাধ্যমে শ্রোতাদের সঙ্গে যুক্ত থাকবেন।",
    "date": "2026-01-28T01:01:21+06:00",
    "language": "bn",
    "source": "bangla_tribune",
    "category": "entertainment",
    "tokens": 215,
    "named_entities": [],
    "tags": [],
    "crawled_at": "2026-02-02T19:53:02.647055"
  },
  {
    "url": "https://www.banglatribune.com/entertainment/931392/%E0%A6%B9%E0%A6%BE%E0%A6%81%E0%A6%9F%E0%A7%81%E2%80%93%E0%A6%95%E0%A6%BE%E0%A6%81%E0%A6%A7%E2%80%93%E0%A6%97%E0%A7%8B%E0%A7%9C%E0%A6%BE%E0%A6%B2%E0%A6%BF-%E0%A6%B9%E0%A6%A0%E0%A6%BE%E0%A7%8E-%E2%80%98%E0%A6%AC%E0%A6%A8%E0%A7%8D%E0%A6%A7%E2%80%99-%E0%A6%B9%E0%A7%9F%E0%A7%87-%E0%A6%AF%E0%A6%BE%E0%A7%9F-%E0%A6%B9%E0%A7%83%E0%A6%A4%E0%A6%BF%E0%A6%95%E0%A7%87%E0%A6%B0",
    "title": "হাঁটু–কাঁধ–গোড়ালি হঠাৎ ‘বন্ধ’ হয়ে যায় হৃতিকের!",
    "body": "সম্প্রতি নির্মাতা গোল্ডি বেহলের জন্মদিনের অনুষ্ঠানে ক্রাচ হাতে হাজির হয়ে ভক্তদের উদ্বিগ্ন করে তুলেছিলেন হৃতিক রোশন। জল্পনার অবসান ঘটিয়ে এবার নিজের শারীরিক অবস্থার কারণ ব্যাখ্যা করলেন অভিনেতা নিজেই। ইনস্টাগ্রামে দীর্ঘ এক পোস্টে তিনি জানান, তার শরীরের বিভিন্ন অংশের যেন আলাদা আলাদা ‘অন/অফ’ বাটন রয়েছে!আর সেটাই তার নিত্যদিনের বাস্তবতা।\n\nরবিবার (২৫ জানুয়ারি) ইনস্টাগ্রামে একটি পোস্ট শেয়ার করেন হৃতিক। সেখানে তিনি লেখেন, হঠাৎ করেই তার বাঁ হাঁটু দু’দিনের জন্য কাজ বন্ধ করে দিয়েছিল। রসিকতার সুরে তিনি বলেন, তার বাঁ পা, বাঁ কাঁধ এবং ডান গোড়ালি—এই অংশগুলো নিজেদের মতো করে আচরণ করে, যেন আলাদা আলাদা মুড আছে। কখন যে ‘বন্ধ’ হয়ে যাবে, বলা যায় না।\n\n৫২ বছর বয়সী অভিনেতা আরও লেখেন, এই অদ্ভুত ‘ফিচার’-এর কারণে তিনি এমন অভিজ্ঞতার মধ্য দিয়ে গেছেন, যা অধিকাংশ মানুষের হয় না। কখনও হঠাৎ অসহায়ত্বের অনুভূতি, কখনও মানসিক অন্ধকারে দ্রুত তলিয়ে যাওয়ার মতো অবস্থা-সবই তার জীবনের অংশ। তবে এই অভিজ্ঞতাগুলোই নাকি তার রসবোধকে আরও ধারালো করেছে।\n\nএকটি শুটিংয়ের অভিজ্ঞতা শেয়ার করে হৃতিক জানান, একবার কোর্টরুম দৃশ্যে তার সংলাপে ‘ডিনার’ শব্দটি বলার কথা থাকলেও, তার জিভ বারবার ‘লাঞ্চ’ বলেই যাচ্ছিল। পরিচালক ও ইউনিটের সদস্যরা বারবার ঠিক শব্দটি কানে বলে দিলেও, তিনি কিছুতেই ‘ডিনার’ বলতে পারছিলেন না। পরিস্থিতি সামাল দিতে শেষ পর্যন্ত সেই ‘লাঞ্চ’ দিয়েই টেক শেষ করতে হয়—যা পরে সবার জন্যই এক মজার স্মৃতিতে পরিণত হয়।\n\nপোস্টের শেষে হৃতিক লেখেন, এই পুরো ঘটনাপ্রবাহে নিজের সঙ্গে নিজের এক ‘গোপন ষড়যন্ত্র’-এর মতো অনুভূতি কাজ করে, যা লজ্জা ঢাকার চেষ্টার আড়ালে শেষ পর্যন্ত অনিয়ন্ত্রিত হাসিতে রূপ নেয়।\n\nউল্লেখ্য, হৃতিক রোশনকে সর্বশেষ দেখা গেছে ‘ওয়ার ২’ ছবিতে। ভারতের স্বাধীনতা দিবস উপলক্ষে গত বছর মুক্তি পাওয়া ছবিটি মিশ্র প্রতিক্রিয়া পায় এবং বক্স অফিসে প্রত্যাশিত সাফল্য অর্জন করতে পারেনি।\n\nসূত্র: হিন্দুস্তান টাইমস",
    "date": "2026-01-26T13:29:32+06:00",
    "language": "bn",
    "source": "bangla_tribune",
    "category": "entertainment",
    "tokens": 266,
    "named_entities": [],
    "tags": [],
    "crawled_at": "2026-02-02T19:53:05.689806"
  },
  {
    "url": "https://www.banglatribune.com/entertainment/931292/%E0%A6%B0%E0%A7%87%E0%A6%95%E0%A6%B0%E0%A7%8D%E0%A6%A1-%E0%A6%9A%E0%A6%AE%E0%A6%95-%E0%A6%93-%E0%A6%86%E0%A6%AA%E0%A6%B8%E0%A7%87%E0%A6%9F%E0%A7%87-%E0%A6%AE%E0%A7%8B%E0%A7%9C%E0%A6%BE-%E0%A6%85%E0%A6%B8%E0%A7%8D%E0%A6%95%E0%A6%BE%E0%A6%B0-%E0%A6%AE%E0%A6%A8%E0%A7%8B%E0%A6%A8%E0%A7%9F%E0%A6%A8",
    "title": "রেকর্ড, চমক ও আপসেটে মোড়া অস্কার মনোনয়ন",
    "body": "এবারের অস্কারের মনোনয়ন তালিকা ঘোষণার শুরুতে এল ফ্যানিংয়ের (সেরা পার্শ্ব অভিনেত্রী) নাম শুনে পুরস্কার বিশ্লেষকরা রীতিমতো চমকে ওঠেন! নরওয়েজিয়ান পারিবারিক গল্পের ছবি ‘সেন্টিমেন্টাল ভ্যালু’তে অভিনয়ের জন্য আমেরিকান এই অভিনেত্রী প্রশংসা কুড়ালেও খুব কম বিশ্লেষকই তার মনোনয়ন পাওয়ার ব্যাপারে অনুমান করতে পেরেছিলেন। ফলে মনোনয়ন তালিকা ঘোষণার শুরুটাই ইঙ্গিত দেয়– এবারের আসরে থাকছে একের পর এক চমক! এর ফলে জন্ম নিয়েছে বেশ কিছু নতুন রেকর্ড। মনোনয়ন তালিকায় কিছু তারকার বাদ পড়া যেমন হতবাক করার মতো, একইভাবে কয়েকটি বিভাগে অ-ইংরেজি ভাষার ছবির উপস্থিতি বেশ চমকপ্রদ।\n\n২০২৫ সালের ১ মার্চ থেকে ৩১ ডিসেম্বর পর্যন্ত মুক্তিপ্রাপ্ত চলচ্চিত্রের সেরা তারকাদের সম্মান জানাতে এবারের অস্কার দেওয়া হবে। ৯৮তম অ্যাকাডেমি অ্যাওয়ার্ডসে সর্বাধিক ১৬টি মনোনয়ন পেয়ে রেকর্ড গড়েছে ‘সিনার্স’। দ্বিতীয় সর্বোচ্চ ১৩টি বিভাগে মনোনীত হয়েছে ‘ওয়ান ব্যাটল আফটার অ্যানাদার’। ৯টি করে মনোনয়ন পেয়েছে ‘মার্টি সুপ্রিম’, ‘ফ্রাঙ্কেনস্টাইন’ ও ‘সেন্টিমেন্টাল ভ্যালু’। আর ‘হ্যামনেট’ মনোনীত হয়েছে ৮টি বিভাগে।\n\nমনোনয়ন দৌড়ে এগিয়ে· সিনার্স–১৬· ওয়ান ব্যাটল আফটার অ্যানাদার–১৩· মার্টি সুপ্রিম–৯· ফ্রাঙ্কেনস্টাইন–৯· সেন্টিমেন্টাল ভ্যালু–৯· হ্যামনেট–৮\n\nকিংবদন্তির পাশে টিমোতি শালামেমহান হওয়ার পথে আরও এক ধাপ এগিয়ে গেলেন টিমোতি শালামে! গত বছর এসএজি অ্যাওয়ার্ডসে তিনি বলেছিলেন, একদিন হলিউডের কিংবদন্তিদের একজন হিসেবে বিবেচিত হওয়াই তার স্বপ্ন। এবারের অস্কারে সেই লক্ষ্যের আরও অনেক কাছাকাছি পৌঁছে গেছেন তিনি। টেবিল-টেনিসভিত্তিক ছবি ‘মার্টি সুপ্রিম’-এর জন্য জন্য সেরা অভিনেতা বিভাগে স্পষ্টভাবে এগিয়ে আছেন ফরাসি-কানাডিয়ান এই তারকা। তার প্রথম অস্কারজয়ের সম্ভাবনা প্রবল। এর আগে দু’বার মনোনয়ন পেয়ে খালি হাতে ফিরলেও অ্যাকাডেমির কাছে এই তরুণের গ্রহণযোগ্যতা দারুণ। কারণ তিনি অভিনয় করেছেন এমন আটটি ছবি অস্কারের সেরা চলচ্চিত্র বিভাগে মনোনীত হয়েছে। এছাড়া মার্লন ব্র্যান্ডোর পর তিনিই সবচেয়ে কম বয়সী অভিনেতা, যিনি সেরা অভিনেতা বিভাগে তিনবার মনোনয়ন পেয়েছেন। ব্র্যান্ডো ১৯৫৪ সালে ৩০ বছর বয়সে তৃতীয়বার অস্কারে মনোনীত হন। শালামের বয়সও এখন ৩০ বছর! গত বছর ‘অ্যা কমপ্লিট আননোন’ ছবিতে বব ডিলানের ভূমিকায় অভিনয়ের জন্য তিনি জয়ের খুব কাছাকাছি পৌঁছেছিলেন। পুরস্কার বিশ্লেষকরা দৃঢ়ভাবে বিশ্বাস করেন, ২০২৬ হবে টিমোতি শালামের রাজত্বের বছর!\n\n‘মার্টি সুপ্রিম’ নির্মাণ করেছেন জশ স্যাফডি। তিনি মোট চারটি বিভাগে মনোনীত হয়েছেন। এরমধ্যে রয়েছে সেরা পরিচালনা, সেরা চলচ্চিত্র প্রযোজনা, সেরা সম্পাদনা ও সেরা মৌলিক চিত্রনাট্য। গত বছর শন বেকার ‘আনোরা’র জন্য এসব বিভাগে একাই চারটি অস্কার জিতে রেকর্ড গড়েন।\n\nসেরা অভিনেতা বিভাগে টিমোতি শালামের প্রতিদ্বন্দ্বী হিসেবে দাঁড়িয়েছেন লিওনার্দো ডিক্যাপ্রিও আর প্রথমবার অস্কার মনোনীত মাইকেল বি. জর্ডান। তিন জনের মধ্যে দেখা যেতে পারে তুমুল প্রতিদ্বন্দ্বিতা। ‘ওয়ান ব্যাটল আফটার অ্যানাদার’ ছবিতে কর্তৃত্ববাদী মার্কিন শাসনের বিরুদ্ধে লড়াই করা এক বিপ্লবীর চরিত্রে অভিনয়ের জন্য লিওনার্দো ডিক্যাপ্রিও সেরা অভিনেতা বিভাগে মনোনীত হয়েছেন, যার অতীত শেষ পর্যন্ত তাকে তাড়া করে ফিরে আসে। সেরা অভিনেতা বিভাগে মনোনীত বাকি দুই জনের মধ্যে ‘ব্লু মুন’ তারকা ইথান হক পঞ্চমবারের মতো অস্কার মনোনয়ন পেলেন।\n\nব্রাজিলের প্রেসিডেন্টের প্রশংসাক্লেবার মেনডোনচা ফিলো পরিচালিত ‘দ্য সিক্রেট এজেন্ট’ ছবির জন্য সেরা অভিনেতা বিভাগে মনোনীত হয়েছেন ব্রাজিলিয়ান তারকা ভাগনার মোরা। এটাই তার প্রথম অস্কার মনোনয়ন। ছবিটির প্রশংসা করে ব্রাজিলের প্রেসিডেন্ট লুইজ ইনাসিও লুলা দা সিলভা ইনস্টাগ্রামে এক পোস্টে লিখেছেন, ‘সীমানা পেরিয়ে বিশ্বসেরাদের কাতারে জায়গা করে নেওয়া আমাদের সংস্কৃতি, প্রতিভা ও গল্প বলার ক্ষমতারই জয়। ভাগনার মোরার প্রচুর প্রতিভা আছে। গোল্ডেন গ্লোবের পর এবার তিনি অস্কার জিততেই পারেন।’\n\nআশার প্রতীক অভিনেত্রীরাতিন অভিনেত্রীর সুবাদে তাদের ছবিগুলোর কপালে জুটেছে একটি করে মনোনয়ন। মাতৃত্বকে কেন্দ্র করে নির্মিত ‘ইফ আই হ্যাড লেগস আই উড কিক ইউ’র একমাত্র প্রতিনিধি হিসেবে তালিকায় জায়গা করে নিয়েছেন অস্ট্রেলিয়ার রোজ বার্ন। এটাই তার প্রথম অস্কার মনোনয়ন। আমেরিকান সংগীতশিল্পী নীল ডায়মন্ড ট্রিবিউট ব্যান্ড লাইটনিং অ্যান্ড থান্ডারকে ঘিরে নির্মিত হৃদয়ছোঁয়া প্রেমকাহিনি ‘সং সাং ব্লু’র জন্য ২৫ বছর পর মনোনয়ন পেয়েছেন কেট হাডসন। সর্বশেষ ২০০১ সালে ‘অলমোস্ট ফেমাস’ ছবির জন্য অস্কারে সেরা অভিনেত্রী বিভাগে মনোনীত হন তিনি।\n\nসেরা পার্শ্ব অভিনেত্রী বিভাগে মনোনীত অ্যামি ম্যাডিগ্যানের সুবাদে ‘ওয়েপন্স’ ছবিটি আছে তালিকায়। এর গল্পে আমেরিকার একটি শহরে ঠিক তখনই এক অদ্ভুত খেয়ালী চাচি হাজির হয়, যখন স্থানীয় স্কুলের শিশুরা রহস্যজনকভাবে নিখোঁজ হতে শুরু করে। ৭৫ বছর বয়সী এই অভিনেত্রীর মনোনয়ন প্রাপ্তিকে সবচেয়ে উল্লেখযোগ্য বলা যায়, কারণ ভীতি জাগানো ভৌতিক ছবি সাধারণত অ্যাকাডেমি সদস্যদের পছন্দের তালিকায় থাকে না। ৪০ বছর পর দ্বিতীয়বার অস্কারে মনোনয়ন পেলেন অ্যামি ম্যাডিগ্যান। ১৯৮৫ সালে ‘টোয়াইস ইন অ্যা লাইফটাইম’ ছবির জন্য সেরা পার্শ্ব অভিনেত্রী বিভাগে মনোনীত হন তিনি। অভিনয়ে দুটি মনোনয়নের মধ্যে এত দীর্ঘ ব্যবধানের দিক থেকে এটি তৃতীয়। এর আগে আমেরিকান অভিনেতা জুড হার্শ সেরা পার্শ্ব অভিনেতা বিভাগে ৪২ বছর ও প্রয়াত আমেরিকান অভিনেতা হেনরি ফন্ডা সেরা অভিনেতা বিভাগে ৪১ বছর পর মনোনীত হন।\n\nসেরা পার্শ্ব অভিনেত্রী বিভাগে অ্যামি ম্যাডিগ্যানের চার প্রতিদ্বন্দ্বী এল ফ্যানিং (সেন্টিমেন্টাল ভ্যালু), ইঙ্গা ইবসডেটের লিলোস (সেন্টিমেন্টাল ভ্যালু), উনমি মোসাকু (সিনার্স) ও টিয়ানা টেলর (ওয়ান ব্যাটল আফটার অ্যানাদার) অস্কারে প্রথমবার মনোনীত হয়েছেন।\n\nসেরা অভিনেত্রী বিভাগে ‘বুগোনিয়া’ ছবির জন্য মনোনয়ন পেয়েছেন ৩৭ বছর বয়সী এমা স্টোন। এছাড়া ‘বুগোনিয়া’র প্রযোজক হিসেবে সেরা চলচ্চিত্র বিভাগে আছে তার নাম। সব মিলিয়ে সবচেয়ে কম বয়সী নারী হিসেবে সাতটি অস্কার মনোনয়ন অর্জনের রেকর্ড গড়েছেন এই আমেরিকান তারকা। এরমধ্যে দু’বার সেরা অভিনেত্রী বিভাগে অস্কার জিতেছেন তিনি।শেক্সপিয়রের পরিবারে অনুপ্রাণিতসেরা অভিনেত্রী বিভাগে জেসি বাকলি প্রত্যাশিতভাবে মনোনীত হয়েছেন। পুরস্কার জয়ের অন্যতম শীর্ষ দাবিদার হিসেবে বিবেচিত হচ্ছেন তিনি। অবশ্য এবারের আসরে সেরা অভিনেত্রী বিভাগটি তুমুল প্রতিদ্বন্দ্বিতাপূর্ণ। ‘হ্যামনেট’ ছবিতে উইলিয়াম শেক্সপিয়রের স্ত্রী অ্যাগনেস হ্যাথাওয়ে চরিত্রে অভিনয়ের জন্য মনোনীত হয়েছেন ৩৬ বছর বয়সী এই আইরিশ তারকা।\n\n‘হ্যামনেট’-এর জন্য সেরা পরিচালক বিভাগে মনোনীত হয়েছেন চীনের ক্লোয়ি জাও। অস্কারের ইতিহাসে এটি সেরা পরিচালনায় নারীদের ১১তম মনোনয়ন। ক্লোয়ি জাওয়ের এটি সেরা পরিচালক হিসেবে দ্বিতীয় মনোনয়ন। ‘নোম্যাডল্যান্ড’ ছবির সুবাদে এই বিভাগে অস্কার জিতেছেন তিনি। তার আগে অস্কারের ইতিহাসে সেরা পরিচালক বিভাগে দু’বার মনোনীত হওয়ার কৃতিত্ব অর্জন করেন নিউজিল্যান্ডের জেন ক্যাম্পিয়ন (দ্য পিয়ানো, দ্য পাওয়ার অব দ্য ডগ)। ক্লোয়ি জাও ছাড়া নারীদের মধ্যে কেবল ক্যাথরিন বিগেলো (দ্য হার্ট লকার, ২০০৮) সেরা পরিচালক বিভাগে অস্কার জিতেছেন।\n\nসেরা পরিচালক বিভাগে ক্লোয়ি জাওয়ের প্রতিদ্বন্দ্বী জশ স্যাফডি (মার্টি সুপ্রিম), পল টমাস অ্যান্ডারসন (ওয়ান ব্যাটল আফটার অ্যানাদার), ইওয়েকিম ত্রিয়ের (সেন্টিমেন্টাল ভ্যালু) ও রায়ান কুগলার (সিনার্স)। তাদের মধ্যে পল টমাস অ্যান্ডারসন এগিয়ে আছেন। নিজের ছবিতে বর্তমান যুক্তরাষ্ট্রের জটিল ও অস্থির রাজনৈতিক পরিস্থিতিকে ভিন্ন দৃষ্টিকোণ থেকে তুলে ধরেছেন তিনি।\n\nশেক্সপিয়রের ১১ বছর বয়সী পুত্র হ্যামনেটের মৃত্যুর পর তাঁর পরিবারের মানসিক অভিঘাত তুলে ধরা হয়েছে ছবিটিতে। ইতিহাসবিদদের মতে, সেই ঘটনা নাট্যকারকে ‘হ্যামলেট’ লেখায় অনুপ্রাণিত করেছিল। নর্দার্ন আইরিশ লেখিকা ম্যাগি ও’ফ্যারেলের উপন্যাস ‘হ্যামনেট’ অবলম্বনে চিত্রনাট্য রচনার জন্য লেখকের সঙ্গে যৌথভাবে সেরা চিত্রনাট্য বিভাগে মনোনয়ন পেয়েছেন ক্লোয়ি জাও।\n\nসেরা চলচ্চিত্র বিভাগে চমকে দিতে পারে ‘হ্যামনেট’। এ নিয়ে টানা সাত আসরে সেরা চলচ্চিত্র বিভাগে নারী পরিচালকদের অন্তত একটি হলেও ছবি মনোনয়ন পেয়েছে। ‘হ্যামনেট’-এর অন্যতম প্রযোজক খ্যাতিমান নির্মাতা স্টিভেন স্পিলবার্গ। ছবিটি অস্কারের সেরা চলচ্চিত্র বিভাগে মনোনীত হওয়ায় প্রযোজক হিসেবে রেকর্ড ১৪ বার মনোনয়ন পেলেন তিনি। ১৯৫১ সাল থেকে মনোনীত হিসেবে প্রযোজকদের নাম উল্লেখ করছে অ্যাকাডেমি। সেই থেকে গত ৭৫ বছরে স্পিলবার্গের চেয়ে আর কোনও প্রযোজক এতবার মনোনীত হননি।\n\nবড় চমক ফর্মূলা ওয়ানসেরা চলচ্চিত্র বিভাগে ‘এফওয়ান’-এর জায়গা পাওয়া এবারের আসরে সবচেয়ে বড় চমক। ছবিটিতে অবসর থেকে ফিরে আসা এক রেসিং ড্রাইভারের চরিত্রে অভিনয় করেছেন হলিউড তারকা ব্র্যাড পিট। এছাড়া তিনি অন্যতম প্রযোজক। তাই সেরা চলচ্চিত্র বিভাগের মনোনয়নে আছে তার নাম। এ নিয়ে চারবার একই বিভাগে মনোনীত হলেন তিনি। এরমধ্যে ‘টুয়েলভ ইয়ারস অ্যা স্লেভ’ (২০১৩) ছবির জন্য সেরা চলচ্চিত্র বিভাগের অস্কার গেছে তার ঘরে। এছাড়া ‘মানিবল’ (২০১১) ও ‘দ্য বিগ শর্ট’ (২০১৫) ছবি দুটির জন্য সেরা প্রযোজক হিসেবে মনোনয়ন পান তিনি। তিনটি ছবিতেই পর্দায়ও দেখা গেছে তাকে।\n\nযদিও অস্কারের জন্য ‘এফওয়ান’কে একেবারে অপ্রত্যাশিত ছবি বলা যাবে না। চমৎকার কাজের সুবাদে কারিগরি কয়েকটি বিভাগে ছবিটির মনোনয়ন প্রাপ্তির সম্ভাবনা দেখেছিলেন পুরস্কার বিশ্লেষকরা। তবে এটি সেরা চলচ্চিত্র বিভাগে জায়গা করে নেওয়ায় অবাক অনেকে। এতে বোঝা যায়, অ্যাকাডেমির পুরোনো প্রজন্মের সদস্যরা এখনও এমন মানসম্পন্ন চলচ্চিত্রকে গুরুত্ব দেয়, যেগুলো পপকর্ন খেতে খেতে উপভোগ করা যায়। যদিও সেরা পরিচালক কিংবা অভিনয়সহ সামনের সারির কোনও বিভাগে মনোনয়ন পায়নি ‘এফওয়ান’।\n\nসেরা চলচ্চিত্র বিভাগে মনোনীত ১০টি ছবির মধ্যে সর্বাধিক আয় করেছে ‘এফওয়ান’।  বিশ্বব্যাপী এর টিকিট বিক্রি থেকে এসেছে ৬৩ কোটি ২০ লাখ ডলার। ‘সিনার্স’ আয় করেছে ৩৬ কোটি ৮০ লাখ ডলার। ‘ওয়ান ব্যাটল আফটার অ্যানাদার’ ছবির আয়ের পরিমাণ ২০ কোটি ৬০ লাখ ডলার। বিশ্বব্যাপী বক্স অফিসে ‘সেন্টিমেন্টাল ভ্যালু’র টিকিট বিক্রি হয়েছে ১ কোটি ৬০ লাখ ডলারের।\n\n৫০ বছর পর অ-ইংরেজি ছবির নতুন রেকর্ডএবারের আসরে অ-ইংরেজি ভাষার ছবির মধ্য থেকে রেকর্ডসংখ্যক চার জন অভিনয়শিল্পী মনোনীত হয়েছেন। তারা হলেন– ব্রাজিলের ‘দ্য সিক্রেট এজেন্ট’ ছবির অভিনেতা ভাগনার মোরা, নরওয়ের ‘সেন্টিমেন্টাল ভ্যালু’ ছবির তিন তারকা রেনাটে রাইন্সভে, ইঙ্গা ইবসডটের লিলোস ও স্টেলান স্কর্সগার্ড। সর্বশেষ ১৯৭৬ সালে অ-ইংরেজি ভাষার ছবির মধ্যে তিন জন অভিনয়শিল্পীর মনোনয়ন পাওয়ার রেকর্ড ছিল। রেনাটে রাইন্সভে এবারই প্রথম অস্কার মনোনয়ন পেলেন।\n\nসেরা পার্শ্ব অভিনেতা বিভাগে স্টেলান স্কর্সগার্ড অস্কারের ইতিহাসে অ-ইংরেজি ভাষার ছবির প্রথম অভিনয়শিল্পী হিসেবে মনোনীত হয়েছেন। ৭৪ বছর বয়সী এই সুইডিশ তারকার প্রতিদ্বন্দ্বী বেনিসিও দেল তোরো (ওয়ান ব্যাটল আফটার অ্যানাদার), জ্যাকব এলোর্ডি (ফ্রাঙ্কেনস্টাইন), ডেলরয় লিন্ডো (সিনার্স), শন পেন (ওয়ান ব্যাটল আফটার অ্যানাদার)। তাদের মধ্যে ‘ওয়ান ব্যাটল আফটার অ্যানাদার’ ছবির দুই তারকা এর আগে অস্কার জিতেছেন। বাকি দুই তারকার এটাই প্রথম অস্কার মনোনয়ন।\n\n‘সেন্টিমেন্টাল ভ্যালু’র তিন অভিনয়শিল্পী প্রথমবার অস্কার মনোনয়ন পেলেও তাদের নির্বাচন করা দুই কাস্টিং ডিরেক্টর (আভি কাউফম্যান ও ইংভিল কোলসেট হাগা) জায়গা পাননি নতুন চালু হওয়া সেরা কাস্টিং বিভাগে। এ কারণে খানিকটা হতবাক বিশ্লেষকরা। ২৫ বছর পর অস্কারে নতুন কোনও বিভাগ চালু হলো। সর্বশেষ ২০০১ সালে সেরা অ্যানিমেটেড পূর্ণদৈর্ঘ্য চলচ্চিত্র বিভাগ চালু করে অ্যাকাডেমি। যেকোনও ছবির দর্শন ও সামগ্রিক সাফল্যে কাস্টিং ডিরেক্টরদের গুরুত্বপূর্ণ ভূমিকাকে আনুষ্ঠানিকভাবে স্বীকৃতি দিতে নতুন পুরস্কারটি প্রদান করা হবে। সেরা কাস্টিং বিভাগে মনোনয়ন পেয়েছে এবারের অস্কার দৌড়ে এগিয়ে থাকা ‘সিনার্স’, ‘ওয়ান ব্যাটল আফটার অ্যানাদার’, ‘মার্টি সুপ্রিম’, ‘দ্য সিক্রেট এজেন্ট’ ও ‘হ্যামনেট’।\n\nসেরা চলচ্চিত্র বিভাগে মনোনীত ছবিগুলোর মধ্যে দুটি অ-ইংরেজি ভাষার। এগুলো হলো নরওয়ের পারিবারিক গল্প ‘সেন্টিমেন্টাল ভ্যালু’ ও ব্রাজিলের রাজনৈতিক থ্রিলার ‘দ্য সিক্রেট এজেন্ট’। সেরা আন্তর্জাতিক পূর্ণদৈর্ঘ্য কাহিনিচিত্র বিভাগেও রয়েছে ছবি দুটি। এ নিয়ে অস্কারের এই দুই বিভাগে একসঙ্গে স্থান পাওয়া অ-ইংরেজি ভাষার ছবির সংখ্যা দাঁড়িয়েছে ১৩টি। ২০১৯ সালে মুক্তিপ্রাপ্ত দক্ষিণ কোরিয়ার বং জুন হো পরিচালিত ‘প্যারাসাইট’ একমাত্র ছবি হিসেবে এই দুই বিভাগেই অস্কার জিতেছে।\n\nসর্বশেষ ২০২৪ সালে কান উৎসবে স্বর্ণপাম জিতে সেরা চলচ্চিত্র বিভাগের অস্কার জিততে পেরেছে ‘আনোরা’। গত বছর কানে স্বর্ণপাম জয়ী ‘ইট ওয়াজ জাস্ট অ্যান অ্যাক্সিডেন্ট’ এবারের আসরে সেরা আন্তর্জাতিক পূর্ণদৈর্ঘ্য কাহিনিচিত্র বিভাগে মনোনীত হলেও সেরা চলচ্চিত্রের তালিকায় জায়গা পায়নি।\n\nটানা অষ্টমবারের মতো অন্তত একটি হলেও অ-ইংরেজি ভাষার ছবি সেরা চলচ্চিত্র বিভাগে জায়গা করে নিয়েছে। ইরানের জাফর পানাহি পরিচালিত ‘ইট ওয়াজ জাস্ট অ্যান অ্যাক্সিডেন্ট’-এর সুবাদে সেরা আন্তর্জাতিক পূর্ণদৈর্ঘ্য কাহিনিচিত্র বিভাগে ফ্রান্স রেকর্ডসংখ্যক ৪০টি মনোনয়ন পেলো। ৩০টি মনোনয়ন নিয়ে দুই নম্বরে আছে ইতালি। দক্ষিণ কোরিয়ার পার্ক চ্যান-উকের ‘নো আদার চয়েস’ সমালোচকদের প্রশংসা কুড়ালেও অস্কারে কোনও মনোনয়ন পায়নি।\n\nঅ-ইংরেজি ভাষার ছবি স্পেনের ‘সিরাট’ সেরা আন্তর্জাতিক পূর্ণদৈর্ঘ্য কাহিনিচিত্র ‍ও সেরা শব্দ বিভাগে মনোনীত হয়েছে। ছবিটির শব্দ বিন্যাস করেছেন লাইয়া কাসানোভাস, আমান্ডা ভিয়াভিয়েহা ও ইয়াসমিনা প্রাদেরাস। সেরা শব্দ বিভাগে (সাউন্ড মিক্সিং, সাউন্ড এডিটিং তত্ত্বাবধান ও পুনঃরেকর্ডিং মিক্সিং) মনোনয়ন পাওয়া পুরো নারী টিম এটাই প্রথম। এবারের আসরে মোট ৮৬ দেশের ছবি সেরা আন্তর্জাতিক পূর্ণদৈর্ঘ্য কাহিনিচিত্রের জন্য বিবেচিত হয়েছে।\n\nসম্ভাবনা জাগিয়ে বাদ পড়া‘ওয়ান ব্যাটল আফটার অ্যানাদার’ ও ‘হ্যামনেট’ যথাক্রমে ৯টি ও আটটি মনোনয়ন পেলেও অভিনয় বিভাগে প্রত্যাশার তুলনায় দুটি ছবিরই উপস্থিতি কিছুটা কম। ‘হ্যামনেট’ ছবিতে উইলিয়াম শেক্সপিয়রের ভূমিকায় অভিনয়ের জন্য আইরিশ তারকা পল মেসকাল সমালোচকদের প্রশংসা পেলেও সেরা পার্শ্ব অভিনেতা বিভাগে জায়গা পাননি। তার এই মনোনয়ন না পাওয়া নিঃসন্দেহে বড় আপসেট।\n\nঅন্যদিকে, ‘ওয়ান ব্যাটল আফটার অ্যানাদার’-এর চার তারকা (ডিক্যাপ্রিও, বেনিসিও দেল তোরো, শন পেন ও টিয়ানা টেলর) মনোনীত হলেও ছবিটিতে দারুণ অভিনয়ের সুবাদে রাতারাতি খ্যাতি ও ব্যাপক প্রশংসা পাওয়া চেস ইনফিনিটি সেরা অভিনেত্রী বিভাগে জায়গা পাননি। যদিও ২৫ বছর বয়সী এই তারকাকে শক্তিশালী দাবিদার ভাবা হয়েছিল।\n\nমনোনয়ন পেতে ব্যর্থ আরেক তারকা জেনিফার লরেন্স (ডাই মাই লাভ)। অন্যান্য আলোচিত ছবির মধ্যে উপেক্ষিত হয়েছে ব্র্যাডলি কুপার পরিচালিত ‘ইজ দিস থিং অন?’, জর্জ ক্লুনির ‘জে কেলি’ ও সংগীতশিল্পী ব্রুস স্প্রিংস্টিনের বায়োপিক ‘স্প্রিংস্টিন: ডেলিভার মি ফ্রম নোহোয়্যার’।\n\nআরও দুই অভিনেতার মনোনয়ন পাওয়ার সম্ভাবনা জোরালো থাকলেও শেষ পর্যন্ত বাদ পড়েছেন। তারা হলেন– ‘বুগোনিয়া’র জেসি প্লেমন্স ও ‘ট্রেন ড্রিমস’ তারকা জোল এজারটন। তবে তাদের দুটি ছবিই সেরা চলচ্চিত্র বিভাগে মনোনয়ন পেয়েছে। এতে প্রমাণিত হয়, ছবিগুলো সামগ্রিকভাবে অ্যাকাডেমি সদস্যদের মন জয় করেছে।\n\n‘উইকেড’ সিক্যুয়েলের ভরাডুবিঠিক এক বছর আগে অস্কারে ১০টি মনোনয়ন পেয়েছিল ‘উইকেড’। এরমধ্যে পুরস্কার জিতেছে দুটি বিভাগে। কিন্তু ছবিটির সিক্যুয়েল ‘উইকেড: ফর গুড’-এর কোনও জায়গা হয়নি এবার। যদিও অভিনয় বিভাগে আমেরিকান তারকা আরিয়ানা গ্র্যান্ডে ও ব্রিটিশ অভিনেত্রী সিনথিয়া এরিভোর জায়গা পাওয়ার মোটামুটি সম্ভাবনা ছিল। কিন্তু দ্বিতীয় কিস্তি আগের ছবির মতো অত প্রশংসা কুড়ায়নি। ফলে অ্যাকাডেমি সদস্যদেরও বশীভূত করতে পারেনি। মঞ্চনাটক অবলম্বনে নির্মিত ছবিটির দ্বিতীয় পর্বকে প্রথম পর্বের তুলনায় দুর্বল মনে করেন সমালোচকরা। তবুও ‘উইকেড: ফর গুড’ কিছু বিভাগে মনোনয়ন পেতে পারে ভেবেছিলেন বিশ্লেষকরা। বিশেষ করে আরিয়ানা গ্র্যান্ডের গাওয়া ‘দ্য গার্ল ইন দ্য বাবল’ সেরা মৌলিক গান বিভাগে মনোনয়ন পাবে বলে প্রত্যাশা করা হচ্ছিল। শেষ পর্যন্ত বাদ পড়েছে ছবিটি।\n\nগান, অ্যানিমেশন ও অন্যান্যগত বছরের আরেক ব্লকবাস্টার ‘অ্যাভাটার: ফায়ার অ্যান্ড অ্যাশ’ ছবিতে মাইলি সাইরাসের গাওয়া ‘ড্রিম অ্যাজ ওয়ান’ মনোনয়ন পায়নি। তবে জেমস ক্যামেরনের ‘অ্যাভাটার: ফায়ার অ্যান্ড অ্যাশ’ কারিগরি বিভাগগুলোর মধ্যে ভিজ্যুয়াল ইফেক্টস ও কস্টিউম ডিজাইনে মনোনয়ন পেয়েছে। ব্লকবাস্টার দুটি ছবি রয়েছে সেরা অ্যানিমেটেড চলচ্চিত্র বিভাগে। এগুলো হলো– ১৭০ কোটি ডলার আয় করা ‘জুটোপিয়া টু’ ও নেটফ্লিক্সের বৈশ্বিক জনপ্রিয়তা পাওয়া ‘কেপপ ডিমন হান্টার্স’। সেরা মৌলিক গান বিভাগে পুরস্কার জয়ের দৌড়ে এগিয়ে রয়েছে ‘কেপপ ডিমন হান্টার্স’-এর মেগা-হিট ‘গোল্ডেন’।\n\nসেরা অ্যানিমেটেড চলচ্চিত্র বিভাগে মনোনীত ‘আর্কো’র অন্যতম প্রযোজক অভিনেত্রী নাটালি পোর্টম্যান। সেরা অ্যানিমেটেড চলচ্চিত্রের জন্য এবারই প্রথম মনোনয়ন পেলেন তিনি। সব মিলিয়ে এটি তার চতুর্থ অস্কার মনোনয়ন। বাকি তিনটিই অভিনয়ের জন্য পেয়েছেন ৪৪ বছর বয়সী এই ইসরায়েলি-আমেরিকান তারকা।\n\nরেডিওহেড ব্যান্ডের গিটারিস্ট জনি গ্রিনউড ‘ওয়ান ব্যাটল আফটার অ্যানাদার’ ছবির জন্য সেরা মৌলিক আবহ সংগীত বিভাগে মনোনীত হয়েছেন।\n\n‘ডায়েন ওয়ারেন: রিলেন্টলেস’ প্রামাণ্যচিত্রের ‘ডিয়ার মি’র সুবাদে সেরা মৌলিক গান বিভাগে মনোনীত হয়েছেন এর গীতিকার ও সুরকার ডায়েন ওয়ারেন। এ নিয়ে টানা ৯ আসরে এই মনোনয়ন পেয়েছেন তিনি। সব মিলিয়ে তার অস্কার মনোনয়ন প্রাপ্তির সংখ্যা ১৭টি। আগের ১৬ বারই অবশ্য খালি হাতে ফিরতে হয়েছে তাকে। একই বিভাগে সর্বাধিক ২৬টি মনোনয়ন পেয়েছেন প্রয়াত স্যামি কান। ১৮টি মনোনয়ন নিয়ে তালিকার দুই নম্বরে আছেন প্রয়াত জনি মার্সার।\n\n‘ডিয়ার মি’ ছাড়াও সেরা মৌলিক গান বিভাগে মনোনীত ‘সুইট ড্রিমস অব জয়’ একটি প্রামাণ্যচিত্রের (ভিভা ভের্ডি!)। অস্কারের ইতিহাসে সেরা মৌলিক গান বিভাগে মনোনীত হওয়া প্রামাণ্যচিত্রের গানের সংখ্যা দাঁড়ালো ১২টি।\n\nঅস্কারের ইতিহাসে সেরা ভিজ্যুয়াল ইফেক্টস বিভাগে মনোনীত ষষ্ঠ নারী চীনের চারমেইন চ্যান (জুরাসিক ওয়ার্ল্ড রিবার্থ)।\n\nযুদ্ধের দামামাগাজা যুদ্ধ ও জিম্মি সংকট নিয়ে দুটি ইসরায়েলি চলচ্চিত্র অস্কারের জন্য মনোনীত হয়েছে। সেরা স্বল্পদৈর্ঘ্য চলচ্চিত্র বিভাগে রয়েছে তেল আবিব ইউনিভার্সিটির মায়র লেভিনসন-ব্লান্ট পরিচালিত “বুচার’স স্টেইন”। সেরা স্বল্পদৈর্ঘ্য প্রামাণ্যচিত্র বিভাগে স্থান পেয়েছে হিলা মেডালিয়া পরিচালিত ‘চিলড্রেন নো মোর: ওয়্যার অ্যান্ড আর গন’।\n\nসেরা স্বল্পদৈর্ঘ্য প্রামাণ্যচিত্র বিভাগে মনোনীত ‘আর্মড অনলি উইথ অ্যা ক্যামেরা: দ্য লাইফ অ্যান্ড ডেথ অব ব্রেন্ট রেনোড’-এর বিষয়বস্তু ২০২২ সালের ১৩ মার্চ ইউক্রেন যুদ্ধে সংবাদ সংগ্রহের সময় নিহত আমেরিকান নির্মাতা ও সাংবাদিক ব্রেন্ট রেনোডের স্মরণীয় কিছু কাজ নিয়ে তার ভাই ক্রেগ রেনোডের স্মৃতিচারণ।\n\nসেরা প্রামাণ্যচিত্র বিভাগে মনোনীত হয়েছে রাশিয়ায় গোপনে ধারণকৃত ফুটেজের ওপর ভিত্তি করে নির্মিত ‘মিস্টার নোবডি অ্যাগেনস্ট পুতিন’। সেরা অ্যানিমেটেড স্বল্পদৈর্ঘ্য চলচ্চিত্র বিভাগে মনোনীত হয়েছে রাশিয়ার ‘দ্য থ্রি সিস্টার্স’।",
    "date": "2026-01-25T16:48:44+06:00",
    "language": "bn",
    "source": "bangla_tribune",
    "category": "entertainment",
    "tokens": 2304,
    "named_entities": [],
    "tags": [],
    "crawled_at": "2026-02-02T19:53:09.075150"
  },
  {
    "url": "https://www.banglatribune.com/entertainment/931235/%E0%A6%AD%E0%A6%B0%E0%A6%BE%E0%A6%A1%E0%A7%81%E0%A6%AC%E0%A6%BF-%E0%A6%B9%E0%A6%AC%E0%A7%87-%E0%A6%A7%E0%A6%B0%E0%A7%87-%E0%A6%A8%E0%A7%87%E0%A6%93%E0%A7%9F%E0%A6%BE-%E2%80%98%E0%A6%B8%E0%A6%BF%E0%A6%A8%E0%A6%BE%E0%A6%B0%E0%A7%8D%E0%A6%B8%E2%80%99-%E0%A6%97%E0%A7%9C%E0%A6%B2%E0%A7%8B-%E0%A6%B0%E0%A7%87%E0%A6%95%E0%A6%B0%E0%A7%8D%E0%A6%A1-%E0%A6%95%E0%A7%80",
    "title": "ভরাডুবি হবে ধরে নেওয়া ‘সিনার্স’ গড়লো রেকর্ড, কী আছে ছবিটিতে",
    "body": "রক্তচোষা ভ্যাম্পায়ার, কু ক্লাক্স ক্ল্যানের বর্ণবাদী ভূমিকা, সাবেক গ্যাংস্টার যমজ ভাই, মিসিসিপি ডেল্টার লোককথা ও ব্লুজ সংগীতের মূর্ছনা– সবকিছু মিশিয়ে বানানো ‘সিনার্স’ এমন অভূতপূর্ব সাফল্য পাবে, কে ভেবেছিল! উল্টো ১০ কোটি ডলার বাজেটে নির্মিত ভ্যাম্পায়ার-হরর ছবিটি বক্স অফিসে মুখ থুবড়ে পড়বে বলে আগেভাগে ধরে নিয়েছিলেন অনেক হলিউড বিশ্লেষক। কারণ ভ্যাম্পায়ার কিংবা হরর ঘরানার ছবি সবশ্রেণির ও সব বয়সী দর্শকদের সমান ভালো লাগে না। কিন্তু ‘সিনার্স’ সবাইকে ভীষণভাবে মুগ্ধ করেছে। ভরাডুবির বদলে প্রেক্ষাগৃহে টিকিট বিক্রিতে রীতিমতো ঝড় তুলেছে রায়ান কুগলার পরিচালিত ছবিটি।\n\nঅনেকের ভবিষ্যদ্বাণীকে তুড়ি মেরে উড়িয়ে অবাক করা সাফল্য পেয়েছে ‘সিনার্স’। হলিউডে সাম্প্রতিক সময়ে সবচেয়ে ব্যবসাসফল মৌলিক গল্পের চলচ্চিত্রের মধ্যে এটি অন্যতম। বক্স অফিস কাঁপানোর পর ৯৮তম অ্যাকাডেমি অ্যাওয়ার্ডসের মনোনয়ন তালিকায় ২০২৫ সালের সব ছবিকে টপকে গেছে ‘সিনার্স’। শুধু তাই নয়, সর্বাধিক ১৬টি বিভাগে মনোনীত হওয়ার মাধ্যমে অস্কারে নতুন রেকর্ড সৃষ্টি করেছে এই ছবি। হলিউডের সবচেয়ে মর্যাদাপূর্ণ পুরস্কারটির ইতিহাসে কোনও ছবির এটাই সর্বোচ্চ মনোনয়ন প্রাপ্তির রেকর্ড। এর আগে বিভিন্ন আসরে সর্বোচ্চ ১৪টি করে মনোনয়ন পাওয়ার রেকর্ড গড়েছিল ‘টাইটানিক’ (১৯৯৭), ‘লা লা ল্যান্ড’ (২০১৬) ও ‘অল অ্যাবাউট ইভ’ (১৯৫০)।\n\n‘সিনার্স’ প্রত্যাশাকে ছাপিয়ে যাওয়া সাফল্য তো পেয়েছেই, পাশাপাশি অস্কারে ভৌতিক ছবির সচরাচর গ্রহণযোগ্যতা না পাওয়ার প্রচলিত ধারণাকে ভেঙে দিয়েছে। ভ্যাম্পায়ার ঘরানাকে স্বীকৃতি দিতে সাধারণত অ্যাকাডেমি সদস্যদের মধ্যে অনীহা দেখা যায়। কিন্তু ‘সিনার্স’-এর বেলায় ঘটেছে উল্টোটা। যুক্তরাষ্ট্রের মিসিসিপি ডেল্টায় ১৯৩০-এর দশকের প্রেক্ষাপটে এতে ব্লুজ সংগীতের সঙ্গে হরর ঘরানার মিশ্রণ ঘটানো হয়েছে দক্ষ হাতে। সর্বশেষ ১৯৯১ সালে ‘দ্য সাইলেন্স অব দ্য ল্যাম্বস’ ভৌতিক ঘরানার ছবি হিসেবে সেরা চলচ্চিত্র বিভাগে অস্কার জিতেছে। ৩৫ বছর পর সেই রেকর্ডে ভাগ বসানোর দৌড়ে সামনে থেকে নেতৃত্ব দিচ্ছে ‘সিনার্স’। সব মিলিয়ে, ৯৮তম অ্যাকাডেমি অ্যাওয়ার্ডসের সেরা চলচ্চিত্র পুরস্কারের শীর্ষ দাবিদার হয়ে উঠেছে এটি।‘সিনার্স’ ছবিতে মাইকেল বি. জর্ডান ও উনমি মোসাকু২ ঘণ্টা ১৮ মিনিট দৈর্ঘ্যের ‘সিনার্স’ ছবিতে শুধুই ভ্যাম্পায়ার ও ভৌতিক আমেজ আছে তা কিন্তু নয়, একইসঙ্গে এটি প্রতিশোধধর্মী থ্রিলার আর আকর্ষণীয় ও সংগীতময় যাত্রার নিখুঁত সংমিশ্রণ। এসবের মাধ্যমে উঠে এসেছে আমেরিকার বর্ণবৈষম্য, ভালো বনাম মন্দ, সংগীতের শক্তি ও কৃষ্ণাঙ্গদের মুক্তির গল্প। যুক্তরাষ্ট্রের দক্ষিণাঞ্চলে বর্ণবিভাজন যুগের ব্লুজ সংগীত ও কৃষ্ণাঙ্গ সংস্কৃতির উদযাপন হিসেবে নির্মিত ছবিটিকে পুরোপুরি ব্যতিক্রম এক শৈল্পিক সাফল্য বলা যায়।\n\n২০২৫ সালের ১৮ এপ্রিল বড় পর্দায় মুক্তি পায় ‘সিনার্স’। বছরের এত আগে প্রেক্ষাগৃহে আসার পরও অ্যাকাডেমি ভোটারদের মধ্যে ঠিকই আগ্রহ ধরে রাখতে পেরেছে ছবিটি। এর গল্পে দেখা যায়, ১৯৩০-এর দশকে যুক্তরাষ্ট্রের দক্ষিণাঞ্চল মিসিসিপি ডেল্টায় ফিরে যমজ দুই ভাই একটি জুক জয়েন্ট (গান-বাজনার আড্ডাস্থল) গড়ে তোলে। একপর্যায়ে এটি রক্তচোষা ভ্যাম্পায়ারদের আক্রমণের শিকার হয়। গ্যাংস্টার দুই ভাই ও ভ্যাম্পায়ারের মধ্যকার রক্তক্ষয়ী সংঘর্ষের মাধ্যমে বর্ণবিভাজন ও বর্ণবাদের ভয়াবহ বাস্তবতাকে রূপকভাবে তুলে ধরা হয়েছে ছবিটিতে।\n\nযমজ দুই ভাইয়ের ভূমিকায় দুর্দান্ত পারফর্ম্যান্সের জন্য অস্কারে সেরা অভিনেতা বিভাগে মনোনীত হয়েছেন আমেরিকান কৃষ্ণাঙ্গ তারকা মাইকেল বি. জর্ডান। এটাই তার প্রথম অস্কার মনোনয়ন। ছবিটিতে ভূতপ্রেত বশীভূত করা পুরোহিত অ্যানি চরিত্রের জন্য ব্রিটিশ-নাইজেরিয়ান তারকা উনমি মোসাকু সেরা পার্শ্ব অভিনেত্রী বিভাগে জায়গা পেয়েছেন। তার মনোনয়ন মোটামুটি প্রত্যাশিতই ছিল। কাকতালীয় হলো, শৈশবে অভিনয়ের প্রতি ভালো লাগা থেকে স্কুল থেকে ফিরে প্রতিদিনই ‘অ্যানি’ (১৯৮২) ছবিটি দেখতেন মোসাকু। সম্প্রতি এক সাক্ষাৎকারে এমনটাই জানিয়েছেন ৩৯ বছর বয়সী এই তারকা।‘সিনার্স’ ছবির প্রিমিয়ারে (বাঁ থেকে) রায়ান কুগলার ও মাইকেল বি. জর্ডানব্লুজ সংগীতশিল্পী ডেল্টা স্লিম চরিত্রের জন্য ডেলরয় লিন্ডো সেরা পার্শ্ব অভিনেতা হিসেবে মনোনয়ন পেয়েছেন। তালিকায় তার উপস্থিতি কিছুটা চমকপ্রদ। এর মাধ্যমে স্পষ্ট ইঙ্গিত পাওয়া যায়, অ্যাকাডেমি সদস্যদের মধ্যে ছবিটির প্রতি কতটা গভীর ভালোবাসা জন্মেছে। এর আগে স্পাইক লি পরিচালিত ‘ডা ফাইভ ব্লাডস’ ছবির জন্য ২০২০ সালে অল্পের জন্য সেরা অভিনেতা বিভাগের মনোনয়ন হাতছাড়া হয় ডেলরয় লিন্ডোর। ৭৩ বছর বয়সী এই অভিনেতা ক্যারিয়ারে এবারই প্রথম অস্কারে মনোনীত হলেন। বিশ্লেষকরা মনে করেন, এটি তার বহুদিনের প্রাপ্য। কিছুদিন আগে ‘সিনার্স’-এর প্রদর্শনী দেখে ডেলরয় লিন্ডোর প্রতি দাঁড়িয়ে অভিবাদন জানান সত্তর দশকে স্কুলে তার সহপাঠী থাকা ও খ্যাতিমান অভিনেতা ডেনজেল ওয়াশিংটন।\n\n‘ব্ল্যাক প্যান্থার’ খ্যাত পরিচালক রায়ান কুগলার ‘সিনার্স’-এর জন্য সেরা পরিচালনা ও সেরা মৌলিক চিত্রনাট্যের জন্য প্রথমবার আর সেরা চলচ্চিত্র বিভাগে প্রযোজক হিসেবে দ্বিতীয়বার মনোনীত হয়েছেন। ৩৯ বছর বয়সী এই কৃষ্ণাঙ্গ নির্মাতার স্ত্রী জিঞ্জি কুগলার ও ব্যবসায়িক অংশীদার সেভ ওহানিয়ান যৌথভাবে ছবিটি প্রযোজনা করেছেন। তারা প্রথমবার অস্কারে মনোনয়ন পেয়েছেন। রায়ান কুগলার এর আগে ‘জুডাস অ্যান্ড দ্য ব্ল্যাক মেসায়া’ (২০২১) প্রযোজনার জন্য সেরা চলচ্চিত্র বিভাগে মনোনীত হন। এর পরের বছর ‘ব্ল্যাক প্যান্থার: ওয়াকান্ডা ফরেভার’ ছবিতে ব্যবহৃত ‘লিফট মি আপ’-এর গীতিকার ও সুরকার হিসেবে তিনি পান সেরা মৌলিক গান বিভাগের মনোনয়ন।\n\n‘সিনার্স’ আরও মনোনয়ন পেয়েছে সেরা চিত্রগ্রহণ, সেরা পোশাক পরিকল্পনা, সেরা রূপসজ্জা ও চুলসজ্জা, সেরা মৌলিক আবহ সংগীত, সেরা মৌলিক গান, সেরা শিল্প নির্দেশনা, সেরা চলচ্চিত্র সম্পাদনা, সেরা শব্দ, নতুন চালু হওয়া সেরা কাস্টিং ও ভিজ্যুয়াল ইফেক্টস বিভাগে। ছবিটির চিত্রগ্রাহক অটাম ডুরাল্ড আরকাপো অস্কারের সেরা চিত্রগ্রহণ বিভাগে মনোনীত চতুর্থ নারী। এর আগে এই বিভাগে জায়গা পান র‌্যাচেল মরিসন (মাডবাউন্ড, ২০১৭), আরি ভেগনার (দ্য পাওয়ার অব দ্য ডগ, ২০২১) ও ম্যান্ডি ওয়াকার (এলভিস, ২০২২)।\n\nহলিউডের ১০২ বছরের পুরোনো স্টুডিও ওয়ার্নার ব্রাদার্স পিকচার্স ‘সিনার্স’ ছবিতে অর্থলগ্নি করেছে। গত বছর এই প্রতিষ্ঠানের সঙ্গে একটি বহুল আলোচিত চুক্তির সুবাদে হলিউডের বাণিজ্য বিষয়ক প্রকাশনাগুলোতে খবরের শিরোনাম হন রায়ান কুগলার। চুক্তি অনুযায়ী ২৫ বছর পর ‘সিনার্স’ ছবির মালিকানা স্বত্ব তার কাছে ফিরে আসবে। বর্তমানে স্ট্রিমিং প্ল্যাটফর্ম নেটফ্লিক্স ও নামজাদা স্টুডিও প্যারামাউন্ট স্কাইড্যান্সের মধ্যে ওয়ার্নার ব্রাদার্স কিনে নেওয়ার প্রতিযোগিতা চলছে। এরমধ্যে এবারের অস্কারে সর্বাধিক ৩০টি মনোনয়ন বাগিয়ে স্টুডিওগুলোর মধ্যে শীর্ষে রয়েছে ওয়ার্নার ব্রাদার্স। দ্বিতীয় সর্বাধিক ১৩টি বিভাগে মনোনীত ‘ওয়ান ব্যাটল আফটার অ্যানাদার’ ছবিটিরও প্রযোজক-পরিবেশক এই সংস্থা। বক্স অফিসে যখন সিক্যুয়েল ও সুপারহিরোরা আধিপত্য বিস্তার করছে, তখন মৌলিক গল্পের ব্যবসাসফল ও সমালোচক প্রশংসিত কিছু ছবি উপহার দিয়েছে স্টুডিওটি।‘সিনার্স’ ছবিতে মাইকেল বি. জর্ডান ও মাইলস ক্যাটনস্বাধীন পরিবেশনা সংস্থা নিয়ন দ্বিতীয় সর্বোচ্চ ১৮টি মনোনয়ন সংগ্রহ করেছে এবারের অস্কারে। ১৬টি মনোনয়ন পেয়ে তৃতীয় হয়েছে নেটফ্লিক্স। এখন পর্যন্ত সেরা চলচ্চিত্র বিভাগের অস্কার জিততে পারেনি এই স্ট্রিমিং প্ল্যাটফর্ম। এবারের আসরেও সেই অতৃপ্তি থেকে যেতে পারে। কারণ সেরা চলচ্চিত্র বিভাগে মনোনীত নেটফ্লিক্সের দুই প্রযোজনা গিয়ের্মো দেল তোরো পরিচালিত ‘ফ্রাঙ্কেনস্টাইন’ ও ক্লিন্ট বেন্টলি পরিচালিত ‘ট্রেন ড্রিমস’ নিয়ে খুব একটা আশাবাদী নন পুরস্কার বিশ্লেষকরা। বলে রাখা ভালো, অস্কারে অংশগ্রহণের যোগ্যতা অর্জনের জন্য নেটফ্লিক্স নিজেদের কাঙ্ক্ষিত চলচ্চিত্রগুলো খুব সীমিত সময়ের জন্য প্রেক্ষাগৃহে মুক্তি দিয়ে থাকে।\n\nতবে মনোনয়নের দৌড়ে এগিয়ে থাকা ছবিই যে সেরা চলচ্চিত্র পুরস্কার জিতবে, সবসময় এমন ঘটে না। গত ২১ বছরে সবচেয়ে বেশি মনোনয়নপ্রাপ্ত ছবিগুলোর মধ্যে সেরা চলচ্চিত্র বিভাগে অস্কার জিতেছে মাত্র ছয়টি সিনেমা। ফলে ‘সিনার্স’কে পেছনে ফেলে এই জিতে নিতে পারে রাজনৈতিক অ্যাকশন থ্রিলার ‘ওয়ান ব্যাটল আফটার অ্যানাদার’। কারণ গোল্ডেন গ্লোবস ও ক্রিটিস চয়েজ অ্যাওয়ার্ডসে সেরা চলচ্চিত্রের পুরস্কার জিতেছে ‘ওয়ান ব্যাটল আফটার অ্যানাদার’। এবারের অস্কারে সেরা চলচ্চিত্র বিভাগে বিবেচিত হয়েছে মোট ২০২টি ছবি। এরমধ্যে ১০টি সিনেমা তালিকায় স্থান পেয়েছে। ওয়ার্নার ব্রাদার্সের প্রযোজনা দুটি ছাড়াও সেরা চলচ্চিত্র বিভাগে মনোনয়ন পেয়েছে গথিক কল্পবিজ্ঞানধর্মী ‘ফ্রাঙ্কেনস্টাইন’, শেক্সপিয়রের পরিবারের গল্পে অনুপ্রাণিত ‘হ্যামনেট’, টেবিল টেনিস খেলা নিয়ে ‘মার্টি সুপ্রিম’, ব্ল্যাক কমেডি ‘বুগোনিয়া’, ফর্মূলা ওয়ান প্রতিযোগিতা নিয়ে ‘এফওয়ান’, ঐতিহাসিক রাজনৈতিক থ্রিলার ‘দ্য সিক্রেট এজেন্ট’, পারিবারিক ড্রামা ‘সেন্টিমেন্টাল ভ্যালু’ ও ঐতিহাসিক ড্রামা ‘ট্রেন ড্রিমস’। সামগ্রিকভাবে মনোনীত ছবিগুলো নানান ঘরানার, এতে প্রমাণ পাওয়া যায়– অ্যাকাডেমি সদস্যরা ক্রমে প্রচলিত ধারার বাইরে থাকা গল্পকে স্বীকৃতি দিতে আগ্রহী হচ্ছেন। তাছাড়া মনোনয়নপ্রাপ্ত কয়েকটি ছবি বাণিজ্যিকভাবেও বেশ সফল। এর ফলে অস্কার অনুষ্ঠানের দর্শকসংখ্যা বৃদ্ধি পাওয়ার সম্ভাবনা তৈরি হয়েছে।অস্কারঅস্কারের সোনালি ট্রফি বিজয়ীদের নির্বাচন করবেন অ্যাকাডেমি অব মোশন পিকচার আর্টস অ্যান্ড সায়েন্সেস-এর অন্তর্ভুক্ত অভিনয়শিল্পী, প্রযোজক, পরিচালকসহ ১০ হাজার ১৩৬ জন ভোটার। আগামী ১৫ মার্চ হলিউডে জমকালো অনুষ্ঠানে বিজয়ীদের নাম ঘোষণা করা হবে। টানা দ্বিতীয়বারের মতো অস্কার সঞ্চালনা করবেন আমেরিকান কমেডিয়ান কোনান ও’ব্রায়েন। পুরস্কার বিতরণ অনুষ্ঠানটি সরাসরি সম্প্রচার করবে ওয়াল্ট ডিজনি’র এবিসি টিভি নেটওয়ার্ক ও স্ট্রিমিং প্ল্যাটফর্ম হুলু। টানা দ্বিতীয়বারের মতো অনুষ্ঠানটি সঞ্চালনা করবেন আমেরিকান কমেডিয়ান কোনান ও’ব্রায়েন। ইতোমধ্যে শুরু হয়ে গেছে অস্কারের কাউন্টডাউন!",
    "date": "2026-01-25T00:40:33+06:00",
    "language": "bn",
    "source": "bangla_tribune",
    "category": "entertainment",
    "tokens": 1171,
    "named_entities": [],
    "tags": [],
    "crawled_at": "2026-02-02T19:53:12.360733"
  },
  {
    "url": "https://www.banglatribune.com/entertainment/931166/%E0%A6%B8%E0%A6%BE%E0%A6%A8%E0%A6%A1%E0%A7%8D%E0%A6%AF%E0%A6%BE%E0%A6%A8%E0%A7%8D%E0%A6%B8-%E0%A7%A8%E0%A7%A6%E0%A7%A8%E0%A7%AC%C2%A0-%E0%A6%8F%E0%A6%AC%E0%A6%BE%E0%A6%B0%E0%A7%87%E0%A6%B0-%E0%A6%89%E0%A7%8E%E0%A6%B8%E0%A6%AC%E0%A7%87-%E0%A6%86%E0%A6%B2%E0%A7%8B%E0%A6%9A%E0%A6%BF%E0%A6%A4-%E0%A7%A7%E0%A7%A6-%E0%A6%9B%E0%A6%AC%E0%A6%BF",
    "title": "সানড্যান্স ২০২৬ : এবারের উৎসবে আলোচিত ১০ ছবি",
    "body": "স্বাধীন চলচ্চিত্রের সবচেয়ে মর্যাদাপূর্ণ আসর সানড্যান্স ফিল্ম ফেস্টিভ্যাল ২০২৬ এবার ইতিহাসের এক সন্ধিক্ষণে দাঁড়িয়ে। ২২ জানুয়ারি এবারের উৎসবের পর্দা উঠেছে, নামবে ১ ফেব্রুয়ারি। এটি যেমন প্রয়াত প্রতিষ্ঠাতা রবার্ট রেডফোর্ডকে ছাড়া প্রথম সানড্যান্স, তেমনি যুক্তরাষ্ট্রের উটাহ স্টেটের পার্ক সিটিতে অনুষ্ঠিত শেষ আসর। যেখানে ১৯৭৮ সালে শুরু হয়েছিল এই উৎসবের পথচলা।\n\nরেডফোর্ড শুধু একটি উৎসবের জন্ম দেননি, তিনি গড়ে তুলেছিলেন আমেরিকান ইন্ডি সিনেমার জন্য একটি সম্পূর্ণ ইকোসিস্টেম। ফলে এবারের সানড্যান্স আবেগঘন হবে তাকে স্মরণ করার ভেতর দিয়ে। তবে সানড্যান্স মানেই শুধু স্মৃতি নয়; নতুন সিনেমা নিয়ে তর্ক, উত্তেজনা আর ভবিষ্যৎ তারকা ও নির্মাতাদের আবিষ্কার করাই এই উৎসবের আসল প্রাণ।\n\nগত বছর কিছু আলোচিত ছবি সারা বছর আলোচনা টিকিয়ে রাখলেও, অনেক সিনেমা দ্রুত হারিয়ে গিয়েছিল। প্রশ্ন হলো উটাহ-তে শেষ সানড্যান্স কি একটি শক্তিশালী সমাপ্তি টানতে পারবে? সেই উত্তরের খোঁজেই নজর দেওয়া যাক এ বছরের সবচেয়ে আলোচিত ১০টি ছবির দিকে।\n\nদ্য ফ্রেন্ড’স হাউস ইজ হিয়ার\n\nরাজনৈতিক ও সামাজিক বাস্তবতায় সবচেয়ে সময়োপযোগী ছবিগুলোর একটি। ইরানে গোপনে ধারণ করা এই ছবিটি শিল্পীস্বাধীনতা ও রাষ্ট্রীয় দমন-পীড়নের গল্প বলে।\n\nট্রাম্পের ভ্রমণ নিষেধাজ্ঞার কারণে ছবির দুই নারী প্রধান চরিত্রসহ বহু কলাকুশলীই যুক্তরাষ্ট্রে এই উৎসবে অংশ নিতে পারছেন না, যা ছবির বাস্তবতাকেই আরও নির্মমভাবে সামনে আনে।দ্য গ্যালারিস্টদ্য গ্যালারিস্ট\n\nনাটালি পোর্টম্যান মানেই ঝুঁকি নেওয়ার সাহস। ‌‘ব্ল্যাক শৌস’–এ অস্কারজয়ী অভিনয়ের পর তিনি যেমন ‘জ্যাকি’, ‘অ্যানিহিলেশন’ আর ‘মে ডিসেম্বর’–এর মতো সাহসী কাজে নিজেকে প্রমাণ করেছেন, তেমনি কিছু ব্যর্থ পরীক্ষাও করেছেন। তবে সাম্প্রতিক বছরগুলোতে নারী নির্মাতাদের সঙ্গে কাজ করার প্রতিশ্রুতি তিনি সত্যিই পালন করছেন।\n\nক্যাথি ইয়ান পরিচালিত ‘দ্য গ্যালারিস্ট’ একটি ডার্ক স্যাটায়ার, যার পটভূমি আর্ট বাসেল মায়ামি। পোর্টম্যান এখানে এক গ্যালারিস্টের ভূমিকায়, যিনি এক ভয়ংকর পরিকল্পনায় জড়িয়ে পড়েন, যেখানে একটি মৃতদেহই হয়ে ওঠে শিল্পকর্ম!\n\nসহঅভিনয়ে আছেন জেনা ওর্টেগা, ডাভিন জয় র‍্যান্ডলফ, জ্যাক গ্যালিফিয়ানাকিস, স্টার্লিং কে ব্রাউন, ক্যাথরিন জেটা-জোনস, এমনকি চার্লি এক্সসিএক্স—উৎসবের সবচেয়ে লোভনীয় কাস্টগুলোর একটি।দ্য মোমেন্টদ্য মোমেন্ট\n\n২০২৬ যেন সিনেমায় চার্লি এক্সসিএক্স–এর বছর। তিনটি ছবিতে থাকলেও ‘দ মোমেন্ট’–এ তিনিই কেন্দ্রীয় চরিত্র। এটি একটি অ্যাবসার্ড পপ মকুমেন্টারি, যেখানে তিনি নিজেরই একটি অতিরঞ্জিত সংস্করণে অভিনয় করেছেন।\n\n২০২৪ সালের ‘ব্রাট সামার’–এ যদি তিনি ভিন্ন সিদ্ধান্ত নিতেন, তবে কী হতো- এই প্রশ্ন থেকেই ছবির জন্ম। ‘দিস ইজ স্পাইনাল ট্যাপ’–এর অনুপ্রেরণায় তৈরি এই ব্যঙ্গচিত্র সাহসী, ঝুঁকিপূর্ণ এবং উৎসবের সবচেয়ে আলোচিত টিকিটগুলোর একটি হতে যাচ্ছে।নাইফ: দ্য অ্যাটেম্পটেড মার্ডার অব সালমান রুশদিনাইফ: দ্য অ্যাটেম্পটেড মার্ডার অব সালমান রুশদি\n\nসাম্প্রতিক বছরগুলোতে সানড্যান্স ডকুমেন্টারির জন্য আরও নির্ভরযোগ্য হয়ে উঠেছে। এবার আলোচনার কেন্দ্রবিন্দুতে অ্যালেক্স গিবনি নির্মিত এই তথ্যচিত্র, যা ২০২২ সালে লেখক সালমান রুশদির ওপর হামলা এবং তার পরবর্তী জীবনযুদ্ধের অন্তরঙ্গ বিবরণ।\n\nরুশদির স্মৃতিকথা অবলম্বনে নির্মিত ছবিতে তার স্ত্রী র‍্যাচেল এলিজা গ্রিফিথস ধারণ করা ফুটেজও রয়েছে। রুশদির ভাষায়, এটি কোনও ‘ট্রু ক্রাইম’ নয়, বরং এক গভীর ভালোবাসার গল্প।বাডিবাডি\n\nপ্রায় প্রতি বছরই সানড্যান্স থেকে একটি বড় হরর ব্রেকআউট আসে। এবার সেই সম্ভাবনা সবচেয়ে বেশি ‘বাডি’র দিকে। ‘বারবারিয়ান’–এর প্রযোজনা প্রতিষ্ঠানের এই মিডনাইট মুভিটি একদল কিশোরকে ঘিরে, যারা একটি শিশুতোষ টিভি শোর ভয়ংকর সংস্করণ থেকে পালাতে বাধ্য হয়।\n\nক্রিস্টিন মিলিওটি, মাইকেল শ্যানন, প্যাটন অসওয়াল্ট, কিগান-মাইকেল কি-এই অদ্ভুত কিন্তু আকর্ষণীয় কাস্ট ইঙ্গিত দেয়, এটি হতে পারে ভয় ও কৌতুকের অদ্ভুত মিশ্রণ।দ্য এআই ডক: অর হাউ আই বিকেম অ্যান অ্যাপোকালঅপটিমিস্টদ্য এআই ডক: অর হাউ আই বিকেম অ্যান অ্যাপোকালঅপটিমিস্ট\n\nকৃত্রিম বুদ্ধিমত্তা নিয়ে ডকুমেন্টারির ঢেউ আসা সময়ের ব্যাপারই ছিল। ড্যানিয়েল রোহের নির্মিত এই ছবি এআইয়ের সম্ভাবনা ও বিপদের দ্বন্দ্ব তুলে ধরে। ‘এভরিথিং এভরিয়োয়্যার অল এ ওয়ান্স’–এর নির্মাতা ড্যানিয়েল কোয়ান প্রযোজক হিসেবে যুক্ত থাকায় আগ্রহ আরও বেড়েছে।দ্য হিস্ট্রি অব কংক্রিটদ্য হিস্ট্রি অব কংক্রিট\n\nজন উইলসন–এর অদ্ভুত, মানবিক পর্যবেক্ষণের ধারাবাহিকতা এবার বড় পর্দায়। একটি হলমার্ক মুভি লেখার কর্মশালার শিক্ষা ব্যবহার করে ‘কংক্রিট’ নিয়ে ডকুমেন্টারি বিক্রি করার চেষ্টা, এই ভাবনাই ছবির ভিত্তি। অপ্রত্যাশিত, আনন্দময় ও ব্যতিক্রমী অভিজ্ঞতার প্রতিশ্রুতি দেয় এটি।দ্য ইনভাইটদ্য ইনভাইট\n\n‘ডোন্ট অরি ডার্লিং’–এর পর অলিভিয়া ওয়াইল্ড–এর নতুন পরিচালনা নিয়ে কৌতূহল থাকাটাই স্বাভাবিক। একটি স্প্যানিশ কমেডি অবলম্বনে নির্মিত এই ছবিতে এক দম্পতি প্রতিবেশীদের কাছ থেকে এক অস্বস্তিকর আমন্ত্রণ পায়।\n\nসেথ রোজেন, পেনেলোপে ক্রুজ, এডওয়ার্ড নর্টন; শক্তিশালী অভিনয়শিল্পী ও ৩৫ মিমি ফিল্মে ধারণ করা সিনেমাটোগ্রাফি ছবিটিকে সানড্যান্সের ক্লাসিক চেম্বার ড্রামার দিকে নিয়ে যেতে পারে।দ্য ওয়েটদ্য ওয়েট\n\nইথান হক ও রাসেল ক্রো, দুই প্রজন্মের শক্তিশালী অভিনেতার মুখোমুখি উপস্থিতি। ১৯৩০–এর দশকে এক শ্রম শিবির থেকে পালাতে সোনা পাচারের গল্প নিয়ে নির্মিত এই ঐতিহাসিক নাটকটি শক্তিশালী অভিনয়ের আগাম বার্তা দেয়।অ্যান্টিহিরোইনঅ্যান্টিহিরোইন\n\nসবচেয়ে ‘আনফিল্টারড’ তারকাদের একজন কোর্টনি লাভকে নিয়ে এই তথ্যচিত্র। ২০১৯ সালে লন্ডনে পাড়ি দেওয়ার পর তার সৃষ্টিশীলতা ও নতুন অ্যালবামের যাত্রা উঠে এসেছে এখানে।\n\nমাইকেল স্টাইপ ও বিলি জো আর্মস্ট্রংয়ের মতো সংগীত তারকাদের অংশগ্রহণ ছবিটিকে আরও আকর্ষণীয় করে তুলেছে।আলোচিত ১০ ছবিবলা দরকার\n\nরবার্ট রেডফোর্ডকে বিদায়, পার্ক সিটিকে বিদায়—সব মিলিয়ে সানড্যান্স ২০২৬ শুধুই একটি উৎসব নয়, একটি যুগের সমাপ্তি। তবে এই ১০টি ছবি প্রমাণ করে, সানড্যান্স এখনও ঝুঁকি নিতে জানে, প্রশ্ন তোলে এবং নতুন গল্পের দরজা খুলে দেয়।",
    "date": "2026-01-24T14:42:20+06:00",
    "language": "bn",
    "source": "bangla_tribune",
    "category": "entertainment",
    "tokens": 730,
    "named_entities": [],
    "tags": [],
    "crawled_at": "2026-02-02T19:53:15.943114"
  },
  {
    "url": "https://www.banglatribune.com/entertainment/931921/%E0%A6%9C%E0%A7%9F%E0%A6%BE%E0%A6%B0-%E0%A6%98%E0%A6%B0%E0%A7%87-%E0%A6%AC%E0%A6%9B%E0%A6%B0%E0%A7%87%E0%A6%B0-%E0%A6%AA%E0%A7%8D%E0%A6%B0%E0%A6%A5%E0%A6%AE-%E0%A6%AA%E0%A7%81%E0%A6%B0%E0%A6%B8%E0%A7%8D%E0%A6%95%E0%A6%BE%E0%A6%B0",
    "title": "জয়ার ঘরে বছরের প্রথম পুরস্কার",
    "body": "বছরটা ভালোই শুরু করলেন জয়া আহসান। তবে সেটি হোম গ্রাউন্ড ঢাকা নয়, কলকাতা থেকে। কলকাতার টেলিভিশন চ্যানেল ‘জি ২৪ ঘণ্টা’ আয়োজিত ‘বিনোদনের সেরা ২৪’ অ্যাওয়ার্ডে সমালোচকদের বিচারে সেরা অভিনেত্রীর সম্মান অর্জন করেছেন তিনি।\n\nসুমন মুখার্জি পরিচালিত ‘পুতুলনাচের ইতিকথা’-তে অনবদ্য অভিনয়ের স্বীকৃতিস্বরূপ এই পুরস্কার উঠেছে তার হাতে।\n\nপুরস্কারপ্রাপ্তির অনুভূতি ভাগ করে নিয়ে সামাজিক যোগাযোগমাধ্যমে দেওয়া এক পোস্টে জয়া লিখেছেন, ‘‘পুতুলনাচের ইতিকথা’ সিনেমার জন্য বছরের প্রথম পুরস্কার পেয়ে আমি সম্মানিত বোধ করছি। সমালোচকদের বিচারে সেরা অভিনেত্রী হিসেবে এই স্বীকৃতি পাওয়া সত্যিই আনন্দের। কৃতজ্ঞ ও অভিভূত।’’\n\nজয়ার এই অর্জনে শুভেচ্ছার জোয়ার বইছে—ভক্তদের পাশাপাশি বাংলাদেশ ও কলকাতার অভিনয়শিল্পী, নির্মাতা এবং সংস্কৃতিকর্মীরাও তাকে অভিনন্দন জানিয়েছেন।\n\nমানিক বন্দ্যোপাধ্যায়ের কালজয়ী উপন্যাস ‘পুতুলনাচের ইতিকথা’ প্রথম প্রকাশিত হয় ১৯৩৪–৩৫ সালে, ভারতবর্ষ সাময়িকীতে ধারাবাহিকভাবে। প্রায় ৯০ বছর পর সেই সাহিত্যকর্ম অবলম্বনে নির্মিত হয়েছে চলচ্চিত্রটি। গত বছরের আগস্টে পশ্চিমবঙ্গের প্রেক্ষাগৃহে মুক্তি পায় সিনেমাটি। উপন্যাসের কুসুম চরিত্রে পর্দায় প্রাণবন্ত উপস্থিতি নিয়ে হাজির হয়েছেন জয়া আহসান। ছবিতে তার সহশিল্পী হিসেবে রয়েছেন আবীর চট্টোপাধ্যায়, পরমব্রত চট্টোপাধ্যায়, ধৃতিমান চট্টোপাধ্যায় ও অনন্যা চট্টোপাধ্যায়—যারা যথাক্রমে শশী, কুমুদ, যাদব ও সেনদিদি চরিত্রে অভিনয় করেছেন।পুরস্কার হাতে জয়াকুসুম চরিত্রটি নিয়ে আনন্দবাজার পত্রিকাকে দেওয়া এক সাক্ষাৎকারে জয়া বলেন, ‘সাধারণত নারীদের কেবল কামনা-বাসনার বস্তু হিসেবেই তুলে ধরা হয়। কিন্তু কুসুমের নিজেরও কামনা-বাসনা আছে, আর সে তা গোপন করে না। কুসুম যেন একেবারে খোলা বই—তার মন, শরীর আর আত্মা একই সুরে বাঁধা।’\n\nএদিকে বছরের শুরুতে শুধু পুরস্কার প্রাপ্তিই নয়, জয়া মূলত অপেক্ষায় আছেন তার নতুন সিনেমা ‘ওসিডি’ নিয়ে। এরমধ্যে ছবিটির ট্রলার প্রকাশ পেয়েছে। যার সুবাদে দারুণ প্রশংসা পাচ্ছেন অভিনেত্রী। ৬ ফেব্রুয়ারি এটি মুক্তি পাচ্ছে পশ্চিমবঙ্গের প্রেক্ষাগৃহে।\n\n‘ওসিডি’ বা অবসেসিভ কম্পালসিভ ডিজঅর্ডার—এমন একটি মানসিক সমস্যা, যা আক্রান্ত ব্যক্তির জীবনকে ধীরে ধীরে গ্রাস করে নেয়। পরিচালক সৌকর্য ঘোষাল এই জটিল মানসিক অবস্থাকেই যুক্ত করেছেন শৈশবের ভয়ংকর ট্রমা ও অপরাধপ্রবণতার সঙ্গে।‘ওসিডি’ সিনেমায় জয়া আহসানসিনেমায় জয়া আহসানকে দেখা যাবে শ্বেতা নামের এক চিকিৎসকের ভূমিকায়। বাহ্যিকভাবে পরিপাটি ও সংযত এই নারীর জীবনের গভীরে লুকিয়ে রয়েছে এক অন্ধকার অতীত। শৈশবের সেই স্মৃতির কালো মেঘ তাকে তাড়া করে ফেরে প্রতিনিয়ত। পরিস্থিতি নাটকীয় মোড় নেয়, যখন এক রোগী আচমকাই শ্বেতার সেই গোপন অতীত সম্পর্কে জেনে যায়—আর তার পরিণতি হয় চরম।\n\nসাইকোলজিক্যাল থ্রিলার ‘ওসিডি’তে শ্বেতার শেষ পরিণতি কী—সেই উত্তর মিলবে পশ্চিমবঙ্গের পর্দায়, এই ফেব্রুয়ারিতে।",
    "date": "2026-01-30T17:50:04+06:00",
    "language": "bn",
    "source": "bangla_tribune",
    "category": "entertainment",
    "tokens": 342,
    "named_entities": [],
    "tags": [],
    "crawled_at": "2026-02-02T19:53:19.556088"
  },
  {
    "url": "https://www.banglatribune.com/entertainment/931485/%E0%A6%A8%E0%A6%BF%E0%A6%96%E0%A7%81%E0%A6%81%E0%A6%A4-%E0%A6%AA%E0%A7%8D%E0%A6%B0%E0%A6%A4%E0%A6%BF%E0%A6%B6%E0%A7%8B%E0%A6%A7%E0%A7%87%E0%A6%B0-%E0%A6%A8%E0%A7%80%E0%A6%B2%E0%A6%A8%E0%A6%95%E0%A6%B6%E0%A6%BE-%E0%A6%86%E0%A6%81%E0%A6%95%E0%A6%9B%E0%A7%87%E0%A6%A8-%E0%A6%9C%E0%A7%9F%E0%A6%BE",
    "title": "নিখুঁত প্রতিশোধের নীলনকশা আঁকছেন জয়া!",
    "body": "বরাবরই শান্ত স্বভাব আর প্রকৃতি প্রেমের বন্দনায় মেতে থাকেন দুই বাংলার উজ্জ্বল মুখ জয়া আহসান। এই বছরে এসে সেই অভিনেত্রীকে পাওয়া গেলো ভিন্ন রূপে। এভাবেও বলা যায়, প্রতিশোধপরায়ণ হিংস্র এক জয়ার দেখা মিললো ‘ওসিডি’র ট্রেলারে।\n\nযেখানে তিনি বলছেন, ‘যতক্ষণ আছে প্রাণ, সরাবেন পৃথিবীর জঞ্জাল’! আবার সেটি সোশ্যালে শেয়ার করে অভিনেত্রী আরেক ধাপ এগিয়ে দিলেন নিজের ভেতরের ক্রোধ। লিখলেন, ‘পরিচ্ছন্নতার নেশা যখন হয়ে ওঠে নিখুঁত প্রতিশোধের ব্লুপ্রিন্ট’!\n\nআজই (২৬ জানুয়ারি) মুক্তি পেয়েছে তার অভিনীত কলকাতার নতুন সিনেমা ‘ওসিডি’র ট্রেলার। মাত্র ১ মিনিট ৪৮ সেকেন্ডের এই ঝলকেই দর্শকদের চমকে দিয়েছেন অভিনেত্রী। যার পুরোটাজুড়ে রয়েছে প্রতিশোধের ছাপ।\n\n‘ওসিডি’ বা অবসেসিভ কম্পালসিভ ডিজঅর্ডার—এমন একটি মানসিক সমস্যা, যা আক্রান্ত ব্যক্তির জীবনকে ধীরে ধীরে গ্রাস করে নেয়। পরিচালক সৌকর্য ঘোষাল এই জটিল মানসিক অবস্থাকেই যুক্ত করেছেন শৈশবের ভয়ংকর ট্রমা ও অপরাধপ্রবণতার সঙ্গে।\n\nট্রেলার ইঙ্গিত দেয়, কিভাবে শৈশবের এক অনভিপ্রেত অভিজ্ঞতা পরিচ্ছন্নতার নেশার সঙ্গে মিশে গিয়ে জন্ম দেয় একের পর এক অপরাধের।\n\nট্রেলারে উঠে আসে একটি নির্মম সত্য—শৈশবের কোনও দুঃসহ অভিজ্ঞতা, লিঙ্গনির্বিশেষে, সারা জীবন একজন মানুষের মনোজগতে গভীর ক্ষত তৈরি করে। সেই ক্ষত থেকেই জন্ম নিতে পারে ভয়ানক অপরাধপ্রবণ মানসিকতা। জয়া আহসান অভিনীত চরিত্রের মাধ্যমে সেই বাস্তবতাই পরতে পরতে ফুটিয়ে তুলেছেন নির্মাতারা।সিনেমায় জয়া আহসানকে দেখা যাবে শ্বেতা নামের এক চিকিৎসকের ভূমিকায়। বাহ্যিকভাবে পরিপাটি ও সংযত এই নারীর জীবনের গভীরে লুকিয়ে রয়েছে এক অন্ধকার অতীত। শৈশবের সেই স্মৃতির কালো মেঘ তাকে তাড়া করে ফেরে প্রতিনিয়ত। পরিস্থিতি নাটকীয় মোড় নেয়, যখন এক রোগী আচমকাই শ্বেতার সেই গোপন অতীত সম্পর্কে জেনে যায়—আর তার পরিণতি হয় চরম।\n\nসাইকোলজিক্যাল থ্রিলার ‘ওসিডি’তে শ্বেতার শেষ পরিণতি কী—সেই উত্তর মিলবে পশ্চিমবঙ্গের পর্দায়, ৬ ফেব্রুয়ারি থেকে।\n\nএই সিনেমার মাধ্যমেই ছোট পর্দার জনপ্রিয় মুখ ‘ভূতু’ খ্যাত আর্শিয়া মুখোপাধ্যায় বড় পর্দায় অভিষেক করতে চলেছেন। ছবিতে আরও গুরুত্বপূর্ণ চরিত্রে রয়েছেন বাংলাদেশের ফজলুর রহমান বাবু, কলকাতার কৌশিক সেন, অনসূয়া মজুমদার ও কনীনিকা বন্দ্যোপাধ্যায়।",
    "date": "2026-01-26T22:37:35+06:00",
    "language": "bn",
    "source": "bangla_tribune",
    "category": "entertainment",
    "tokens": 283,
    "named_entities": [],
    "tags": [],
    "crawled_at": "2026-02-02T19:53:23.628658"
  },
  {
    "url": "https://www.banglatribune.com/entertainment/930567/%E0%A6%A2%E0%A6%BE%E0%A6%95%E0%A6%BE%E0%A6%87-%E0%A6%B8%E0%A6%BF%E0%A6%A8%E0%A7%87%E0%A6%AE%E0%A6%BE%E0%A7%9F-%E0%A6%B8%E0%A7%81%E0%A6%AE%E0%A6%A8-%E0%A6%B8%E0%A6%99%E0%A7%8D%E0%A6%97%E0%A7%87-%E0%A6%86%E0%A6%B8%E0%A6%BF%E0%A6%AB",
    "title": "ঢাকাই সিনেমায় সুমন, সঙ্গে আসিফ",
    "body": "প্রথমবার পশ্চিমবঙ্গের প্রখ্যাত সংগীতশিল্পী কবীর সুমন গান করেছেন ঢাকাই সিনেমার জন্য। তবে তিনি এই যাত্রায় গাইছেন না, লেখা ও সুরে নিজেকে সীমাবদ্ধ রেখেছেন।\n\nগাইবার দায়িত্ব এসেছে এই বাংলার আসিফ আকবরের কণ্ঠে।\n\nকবীর সুমন ও আসিফ আকবরের সংগীত-রসায়ন নতুন নয়। ইতিমধ্যে তারা দ্বৈতভাবে শ্রোতাদের উপহার দিয়েছেন বেশকিছু গান। সেই ধারাবাহিকতায় এবার প্রথমবারের মতো সিনেমায় যুক্ত হলো এই জুটি।\n\nপারিবারিক গল্প নিয়ে ‘ঝামেলা’ শিরোনামে একটি সিনেমা নির্মাণ করছেন মিউজিক ভিডিও নির্মাতা ইয়ামিন ইলান। যেখানে থাকছে ৬টি গান। এর মধ্যে ৩টি কবীর সুমনের লেখা ও সুর করা। সংগীত পরিচালনা করেছেন উজ্জ্বল সিনহা ও আজমির বাবু। গানগুলোতে কণ্ঠ দিয়েছেন আসিফ আকবর। এর মাধ্যমে প্রথমবারের মতো ঢাকাই সিনেমার জন্য গান লিখলেন ও সুর করলেন কবীর সুমন।\n\nশুধু কবীর সুমনের লেখা ও সুর করা তিনটি গানেই নয়, সিনেমাটির সব গানেই কণ্ঠ দিয়েছেন আসিফ আকবর। সবই তার একক গান। এর আগে ‘রানী কুঠির বাকী ইতিহাস’ ও ‘গহীনের গান’ সিনেমার সব গান গেয়েছিলেন আসিফ।\n\nনির্মাতা জানান, সিনেমার বিভিন্ন চরিত্রে অভিনয় করছেন ডলি জহুর, শ্যামল মাওলা, তানজিকা আমিন, রাশেদ মামুন অপু, কাজী নওশাবা আহমেদ, আবু হুরায়রা তানভীর, আবদুল্লাহ রানা, সাবেরি আলম, ইকবাল হোসেইন, দিয়া রইস, সাইফুর রহমান ইভান, রেজমিন সেতু, ফয়সাল বাপ্পী, ফারহানা ইয়াসমিন ইভা, জান্নাহ (শিশুশিল্পী), আদৃতা (শিশুশিল্পী), নাজনীন শবনম, ইসরাত রহমান, শাহেদ ওসমান রোমেল, রেশমা আহমেদ প্রমুখ।\n\n‌‘ঝামেলা’ সিনেমাটি নির্মিত হচ্ছে দিয়া প্রোডাকশনসের ব্যানারে। প্রযোজনা করছেন দিয়া রইস।",
    "date": "2026-01-19T17:22:22+06:00",
    "language": "bn",
    "source": "bangla_tribune",
    "category": "entertainment",
    "tokens": 211,
    "named_entities": [],
    "tags": [],
    "crawled_at": "2026-02-02T19:53:27.607414"
  },
  {
    "url": "https://www.banglatribune.com/entertainment/930562/%E0%A6%A8%E0%A7%87%E0%A6%AA%E0%A6%BE%E0%A6%B2-%E0%A6%89%E0%A7%8E%E0%A6%B8%E0%A6%AC%E0%A7%87-%E0%A6%A6%E0%A7%87%E0%A6%B6%E0%A7%87%E0%A6%B0-%E0%A6%A6%E0%A7%81%E0%A6%87-%E0%A6%B8%E0%A7%8D%E0%A6%AC%E0%A6%B2%E0%A7%8D%E0%A6%AA%E0%A6%A6%E0%A7%88%E0%A6%B0%E0%A7%8D%E0%A6%98%E0%A7%8D%E0%A6%AF",
    "title": "নেপাল উৎসবে দেশের দুই স্বল্পদৈর্ঘ্য",
    "body": "নেপাল আন্তর্জাতিক চলচ্চিত্র উৎসবের (এনআইএফএফ) ৯ম আসরে জায়গা করে নিয়েছে বাংলাদেশের দুটি স্বল্পদৈর্ঘ্য চলচ্চিত্র। নির্বাচিত চলচ্চিত্র দুটি হলো– শাহরিয়ার আজাদের ‘দ্য পেয়ার অব হোয়াইট পিজিয়নস’ এবং ফখরুল আলমের ‘মেমোরিজ অ্যান্ড মিজারিস’।\n\nশাহরিয়ার আজাদ নির্মিত ‘দ্য পেয়ার অব হোয়াইট পিজিয়নস’ মূলত স্মৃতি আর অনুভূতির গল্প। একজোড়া কবুতরকে কেন্দ্র করে নির্মিত এই স্বল্পদৈর্ঘ্যের সঙ্গে গভীরভাবে জড়িয়ে আছে নির্মাতার শৈশব।\n\nনিজের কাজ প্রসঙ্গে শাহরিয়ার আজাদ বলেন, ‘যশোর জেলার ঝিকরগাছার প্রত্যন্ত এক গ্রামীণ পরিবেশেই আমার বেড়ে ওঠা। সেই শৈশবের স্মৃতি, অনুভূতি আর দেখাশোনা বাস্তবতারই প্রতিফলন ঘটেছে ছবিটিতে। গ্রামীণ জনজীবন, প্রকৃতি এবং মানুষের ভেতরের জটিল আবেগ– সব মিলিয়ে একটি সংবেদনশীল বয়ান তৈরি হয়েছে এই স্বল্পদৈর্ঘ্যে।’\n\nঅন্যদিকে ফখরুল আলমের ‘মেমোরিজ অ্যান্ড মিজারিস’ একটি নিরীক্ষাধর্মী চলচ্চিত্র। গল্পে দেখানো হয়েছে স্বর্গ ও পৃথিবীর মাঝামাঝি এক রহস্যময় অবস্থানে আটকে থাকা একটি আত্মার যাত্রা। সেই আত্মা ফিরে দেখে নিজের জীবনের দুটি ভিন্ন অধ্যায়।\n\nএক অধ্যায়ে সে একজন লেখক– যে মানুষের গল্প খুঁজে বেড়ায়, অনুভূতি ও অভিজ্ঞতার ভাষা নির্মাণে ব্যস্ত। অন্য অধ্যায়ে সে একজন পাদ্রী– যুদ্ধবিধ্বস্ত সময়ের নীরব সাক্ষী, যে মানুষের যন্ত্রণা, অপরাধবোধ আর স্বীকারোক্তির সঙ্গে প্রতিদিন মুখোমুখি হয়। স্মৃতি, অনুশোচনা ও অস্তিত্বের প্রশ্নকে কেন্দ্র করে এগিয়েছে ছবিটির বয়ান। এই চলচ্চিত্রে অভিনয় করেছেন শরিফ সিরাজ ও খালিদ হাসান।\n\nবলা দরকার, আগামী ২ থেকে ৬ এপ্রিল নেপালের রাজধানী কাঠমান্ডুতে অনুষ্ঠিত হবে ৯ম নেপাল আন্তর্জাতিক চলচ্চিত্র উৎসব।",
    "date": "2026-01-19T17:10:04+06:00",
    "language": "bn",
    "source": "bangla_tribune",
    "category": "entertainment",
    "tokens": 204,
    "named_entities": [],
    "tags": [],
    "crawled_at": "2026-02-02T19:53:30.705826"
  },
  {
    "url": "https://www.banglatribune.com/entertainment/930519/%E0%A6%A1%E0%A6%BF%E0%A6%86%E0%A6%87%E0%A6%8F%E0%A6%AB%E0%A6%8F%E0%A6%AB-%E0%A6%AA%E0%A7%81%E0%A6%B0%E0%A6%B8%E0%A7%8D%E0%A6%95%E0%A6%BE%E0%A6%B0-%E0%A6%9C%E0%A6%BF%E0%A6%A4%E0%A6%B2%E0%A7%8B-%E0%A6%95%E0%A6%BF%E0%A6%B0%E0%A6%97%E0%A6%BF%E0%A6%9C%E0%A6%B8%E0%A7%8D%E0%A6%A4%E0%A6%BE%E0%A6%A8%E0%A7%87%E0%A6%B0-%E2%80%98%E0%A6%95%E0%A7%81%E0%A6%B0%E0%A6%BE%E0%A6%95%E2%80%99",
    "title": "ঢাকা জয় করলো কিরগিজস্তানের ‘কুরাক’",
    "body": "২৪তম ঢাকা আন্তর্জাতিক চলচ্চিত্র উৎসবে (ডিআইএফএফ) সেরা পূর্ণদৈর্ঘ্য সিনেমার পুরস্কার জিতেছে কিরগিজস্তানের সিনেমা ‘কুরাক’।\n\n১৮ জানুয়ারি বিকেলে রাজধানীর জাতীয় জাদুঘরের প্রধান মিলনায়তনে অনুষ্ঠিত হয় ঢাকা উৎসবের সমাপনী অনুষ্ঠান। সেখানে পুরস্কারজয়ী সিনেমাগুলোর নাম ঘোষণা করা হয়।\n\nএবার আজারবাইজানের ‘আ লোনলি পারসনস মনোলগ’ সিনেমার জন্য সেরা পরিচালকের পুরস্কার পেয়েছেন এমিন আফানডিয়েভ। তাজিকিস্তান ও ইরানের যৌথ প্রযোজনার সিনেমা ‘ফিশ অন দ্য হুক’–এর জন্য স্পেশাল ম্যানশন অ্যাওয়ার্ড পেয়েছেন ইসফনডিয়র ঘুলোমভ। কিরগিজস্তানের আরেকটি সিনেমা ‘বার্নিং’–এর জন্য সেরা চিত্রনাট্যের পুরস্কার পেয়েছেন দস্তান মাডেলিয়েভ ও আইজাদা বেকবালেয়েভা। সেরা অভিনেতার পুরস্কার পেয়েছেন ইয়েরলান টুলেতি (অ্যাবেল) ও সেরা অভিনেত্রী ফারিবা নাদেরি (দ্য হাজব্যান্ড)।বক্তব্য রাখছিলেন আয়োজক প্রধানবাংলাদেশ প্যানারোমার ট্যালেন্ট বিভাগে তিনটি সিনেমাকে পুরস্কৃত করা হয়েছে। দ্বিতীয় রানারআপ হয়েছে আবির ফেরদৌসের ‘ইশপাইট’, প্রথম রানারআপ উমিদ আশরাফের ‘ধ্যাৎ’। ফিপ্রেসকি জুরি সেরা সিনেমার পুরস্কার পেয়েছে তানহা তাবাসসুমের ‘হোয়াট ইফ’। এ ছাড়া বাংলাদেশ প্যানারোমা বিভাগে সেরা সিনেমার পুরস্কার পেয়েছে গণরুম আর ছাত্ররাজনীতির গল্প ‘ইউনিভার্সিটি অব চানখাঁরপুল’। ছবিটি পরিচালনা করেছেন আকাশ হক।\n\nএবারের উৎসবে অডিয়েন্স অ্যাওয়ার্ড পেয়েছে বাংলাদেশ ও দক্ষিণ কোরিয়ার যৌথ প্রযোজনার সিনেমা ‘ড্রেইন্ড বাই ড্রিমস’। ছবিটি পরিচালনা করেছেন শেখ আল মামুন। অডিয়েন্স অ্যাওয়ার্ড পেয়েছে চীনের সিনেমা ‘অল কোয়াইট অ্যাট সানরাইজ’। শিশু চলচ্চিত্র বিভাগে বাদল রহমান পুরস্কার জিতেছে চীনের সিনেমা ‘কুইটং অ্যান্ড কুইহুয়া’। ওয়াইড অ্যাঙ্গেল বিভাগে পুরস্কার পেয়েছে এস্তোনিয়া, জার্মানি ও লাটভিয়ার যৌথ প্রযোজনার সিনেমা ‘লায়নেস’।\n\nউইমেন ফিল্মমেকার বিভাগে স্পেশাল মেনশন পুরস্কার পেয়েছে ফিলিপাইনের সিনেমা ‘বিনিথ দ্য ব্রিজ’। এই বিভাগে সেরা নির্মাতার পুরস্কার জিতেছেন কিরগিজস্তানের আইজাদা বেকবালেভা (দ্য সেভেন মানথ)। সেরা স্বল্পদৈর্ঘ্য সিনেমার পুরস্কার জিতেছে জার্মানি, পর্তুগাল ও রোমানিয়ার যৌথ প্রযোজনার ‘লিটল সিরিয়া’। বেস্ট ফিকশন ফিল্ম অ্যাওয়ার্ড জিতেছে রাশিয়ার ‘ফ্রম স্ক্র্যাচ’।সকল বিজয়ীরা সমপাপনী মঞ্চেস্পিরিচুয়াল ফিল্ম সেকশনে স্পেশাল ম্যানশন অ্যাওয়ার্ড জিতেছে কাতারের সিনেমা ‘আই লে ফর ইউ টু স্লিপ’। সেরা তথ্যচিত্রের পুরস্কার পেয়েছে ইতালি, লাওস ও স্পেনের যৌথ প্রযোজনার ছবি ‘দ্য গার্ডিয়ান অব স্টোরিস’। বেস্ট ফিকশন ফিল্মের পুরস্কার পেয়েছে দক্ষিণ কোরিয়ার ‘আ ভাস্ট অ্যালগরিদম অব হিউম্যানিটি: দ্য মুভি’।\n\nরবিবার সমাপনী অনুষ্ঠানের সভাপতিত্ব করেছেন উৎসব কমিটির নির্বাহী সদস্য জালাল আহমেদ। বিশেষ অতিথি হিসেবে উপস্থিত ছিলেন চীনের কালচারাল কাউন্সিলর লি শিয়াও পেং, ফ্রান্সের রাষ্ট্রদূত জঁ মার্ক সেরে শার্লেট, আলিয়ঁস ফ্রঁসেজ দো ঢাকার ডিরেক্টর ফ্রাঁসোয়া শঁব্রো।\n\nসমাপনী অনুষ্ঠানে গান পরিবেশন করেন আহমেদ হাসান সানি।",
    "date": "2026-01-19T12:38:07+06:00",
    "language": "bn",
    "source": "bangla_tribune",
    "category": "entertainment",
    "tokens": 336,
    "named_entities": [],
    "tags": [],
    "crawled_at": "2026-02-02T19:53:33.916019"
  },
  {
    "url": "https://www.banglatribune.com/entertainment/930307/%E2%80%98%E0%A6%8F%E0%A6%96%E0%A6%A8-%E0%A6%A8%E0%A6%BE%E0%A6%9F%E0%A6%95%E0%A6%95%E0%A7%87%E0%A6%87-%E0%A6%A6%E0%A6%B0%E0%A7%8D%E0%A6%B6%E0%A6%95%E0%A7%87%E0%A6%B0-%E0%A6%95%E0%A6%BE%E0%A6%9B%E0%A7%87-%E0%A6%AF%E0%A7%87%E0%A6%A4%E0%A7%87-%E0%A6%B9%E0%A6%AC%E0%A7%87%E2%80%99",
    "title": "‘এখন নাটককেই দর্শকের কাছে যেতে হবে’",
    "body": "চলতি জানুয়ারি মাসে ঢাকা শহরের তিনটি ভেন্যুতে মোট চারটি প্রদর্শনী নিয়ে ফিরছে নিনাদ-এর প্রথম প্রযোজনা ‘দ্য হিউম্যান ভয়েস’। আলিয়ঁস ফ্রঁসেজ দ্য ঢাকার সহযোগিতায় নির্মিত এই মঞ্চনাটকটি ২০২৫ সালের অক্টোবর মাসে প্রথম মঞ্চে আসে এবং ধানমন্ডিস্থ আলিয়ঁস ফ্রঁসেজ মিলনায়তন ও মিরপুরস্থ বিবলিওন বুকস্টোর ক্যাফেতে মোট ৭টি প্রদর্শনী হয়।\n\nএবার জানুয়ারি মাসের দ্বিতীয়ার্ধে শহরের তিনটি স্থানে চারটি প্রদর্শনী হতে যাচ্ছে নাটকটির। মূল উদ্দেশ্য, শহরের নানা প্রান্তের দর্শকদের কাছে নাটকটিকে নিয়ে যাওয়া।\n\nসেই সূত্রে ১৮ ও ১৯ জানুয়ারি সেগুনবাগিচাস্থ বাংলাদেশ শিল্পকলা একাডেমি’র স্টুডিও থিয়েটার হল, ২৩ জানুয়ারি বনানীস্থ সাতোরি একাডেমি অব আর্টস এবং ৩০ জানুয়ারি তেজগাঁওয়ের আলোকি-তে অবস্থিত শালা নেইবারহুড আর্ট স্পেস-এ ফরাসি নাট্যকার জঁ কক্‌তো রচিত নাটকটি মঞ্চায়িত হতে যাচ্ছে।\n\nপ্রতিটি প্রদর্শনী শুরু হবে সন্ধ্যা ৭টায়।১৯৩০ সালে প্রথম মঞ্চস্থ হওয়া একাঙ্কিক ও একক চরিত্রের এই নাটকটি একজন নারীর গল্প, যিনি তার প্রেমিকের সাথে শেষবারের মতো টেলিফোনে কথা বলছেন। প্রেমিকটি পরদিনই অন্য একজনের সাথে বিবাহ বন্ধনে আবদ্ধ হতে যাচ্ছে, তাই প্রেমিকের সাথে এই শেষ টেলিফোন আলাপে ফুটে ওঠে নারীটির হৃদয়ভঙ্গ ও পরিত্যক্ত হওয়ার অস্ফুট আর্তনাদ এবং বিচ্ছিন্ন হয়ে যাবার বেদনাকে সহ্য করতে না পেরে গভীর মানসিক অস্থিরতার চিত্ররূপ।\n\nনাটকটি বাংলায় অনুবাদ ও রূপান্তর করেছেন প্রজ্ঞা তাসনুভা রূবাইয়াৎ, যিনি একইসাথে নির্দেশক হিসেবেও নাটকটির মঞ্চায়ন-ভাবনা ও সার্বিক সমন্বয়ের দায়িত্ব পালন করছেন। প্রজ্ঞা ১৭ বছরেরও বেশি সময় ধরে থিয়েটার, শিক্ষকতা, লেখালেখি ও অনুবাদ কাজের সঙ্গে যুক্ত রয়েছেন। ‘দ্য হিউম্যান ভয়েস’ এর নাট্যভাবনাকে মঞ্চে বাস্তবায়িত করে তুলছেন অভিনেত্রী সাদিকা স্বর্ণা, যিনি গত দুই দশকের বেশি সময় ধরে মিডিয়ায় অভিনয় ও মডেলিংয়ের সাথে যুক্ত রয়েছেন।\n\nবলা দরকার, সাদিকা স্বর্ণা ২০১০ সালে লাক্স চ্যানেল আই সুপারস্টার প্রতিযোগিতায় দ্বিতীয় রানার আপ খেতাব অর্জন করেন। সেই সাথে থিয়েটার চর্চায় স্বর্ণার দীর্ঘদিনের অভিজ্ঞতা, চারুকলা অনুষদ থেকে তার পড়াশোনা ও ব্যক্তিগত জীবন থেকে আহরিত আবেগীয় পরিপক্বতা ‘দ্য হিউম্যান ভয়েস’ নাটকে তার চরিত্রাভিনয়ে সংযোজন করেছে মনস্তত্ত্বের বোঝাপড়া ও মানব-অধ্যয়নের এক অনন্য মাত্রা।\n\nএই নাটকের সাউন্ডস্কেপ ডিজাইনে আজমাইন ইসমাম, সিনোগ্রাফিক ডিজাইনে তানজি কুন, প্রজেকশন ভিজ্যুয়াল নির্মাণে ধ্রুব দাস, কোরিওগ্রাফিক কম্পোজিশনে অমিত চৌধুরী ও আলোক প্রক্ষেপণে মোখলেছুর রহমান গুরুত্বপূর্ণ ভূমিকা রেখেছেন। সেই সাথে, পোশাক পরিকল্পনার ক্ষেত্রে বিশেষ সহযোগিতামূলক ভূমিকা রেখেছেন ফ্যাশন ডিজাইনার আফসানা ফেরদৌসী। তাদের প্রত্যেকের নিজস্ব ভাবনা থেকে উৎসারিত পরিকল্পনা ও তার বাস্তবায়ন নাটকের সংলাপ, চরিত্রাভিনয় ও সার্বিক মঞ্চায়নে এক নতুন মাত্রা যোগ করেছে বলে মনে করছে সংশ্লিষ্টরা।\n\nনাটকটির দৃশ্যভাবনা ও সার্বিক পরিকল্পনায় সহকারী হিসেবে আছেন আতিক পিয়াল এবং নাটকের প্রচারণা সংক্রান্ত ভাবনা, পরিকল্পনা ও নকশা প্রণয়নে সহযোগিতা করেছেন সজিব হাজরা।\n\nঢাকা শহরে একজন নাগরিকের থিয়েটার দেখার বাস্তবতাকে মাথায় রেখেই নিনাদ ‘দ্য হিউম্যান ভয়েস’ নাটকটিকে বাংলাদেশ শিল্পকলা একাডেমি, বাংলাদেশ মহিলা সমিতি, নাটমন্ডলের মতো কয়েকটি নির্দিষ্ট জায়গায় সীমাবদ্ধ না রেখে পুরো শহর জুড়ে ছড়িয়ে দিতে চায়। শহরের যানজট, কাজের চাপ আর দৈনন্দিন ব্যস্ততার কারণে অনেক দর্শকের পক্ষেই আগ্রহ থাকা সত্ত্বেও দূরের কোনও এলাকা থেকে সেগুনবাগিচা, বেইলি রোড কিংবা ঢাকা বিশ্ববিদ্যালয় এলাকায় এসে নাটক দেখার সুযোগ হয় না।সাদিকা স্বর্ণাএই প্রসঙ্গে ‘দ্য হিউম্যান ভয়েস’ নাটকের নির্দেশক প্রজ্ঞা তাসনুভা রূবাইয়াৎ বলেন, ‌‘এখন আসলে নাটককেই দর্শকের কাছে যেতে হবে। দর্শককে একটি নির্দিষ্ট জায়গায় এসে নাটক দেখার জন্য বেঁধে রাখলে মঞ্চ নাটকের বিস্তার ঘটবে না। বিভিন্ন বাস্তবতার কারণেই থিয়েটার চর্চা এখন একটা ছোট সার্কেলের মধ্যে আবদ্ধ হয়ে যাচ্ছে, সেখানে নাটক নিয়ে দর্শকের কাছে পৌঁছাতে না পারলে কয়েকদিন পরে দর্শকেরও সংকট হবে! সেই ভাবনা থেকেই আমরা নাটকটি এমনভাবে ডিজাইন করেছি, যাতে এটি অডিটোরিয়ামে যেমন মঞ্চস্থ করা যায়, তেমনি গ্যালারি বা বিকল্প পরিসরেও পরিবেশন করা সম্ভব হয়।’\n\nবাংলাদেশের গতানুগতিক নাট্যচর্চায় একক অভিনয়ের এই নাটকটি একটি বিরল ও সাহসী প্রয়াস হিসেবে নিশ্চিন্তভাবে দর্শকের মনে দাগ কাটবে বলে নিনাদ-এর বিশ্বাস।",
    "date": "2026-01-17T15:58:57+06:00",
    "language": "bn",
    "source": "bangla_tribune",
    "category": "entertainment",
    "tokens": 545,
    "named_entities": [],
    "tags": [],
    "crawled_at": "2026-02-02T19:54:19.337551"
  },
  {
    "url": "https://www.banglatribune.com/entertainment/930808/%E2%80%98%E0%A6%A4%E0%A6%BF%E0%A6%A8%E0%A6%BF-%E0%A6%9B%E0%A6%BF%E0%A6%B2%E0%A7%87%E0%A6%A8-%E0%A6%AA%E0%A6%BE%E0%A6%95%E0%A6%BF%E0%A6%B8%E0%A7%8D%E0%A6%A4%E0%A6%BE%E0%A6%A8%E0%A6%BF-%E0%A6%95%E0%A6%BF%E0%A6%A8%E0%A7%8D%E0%A6%A4%E0%A7%81-%E0%A6%8F%E0%A6%87-%E0%A6%A6%E0%A7%87%E0%A6%B6%E0%A6%95%E0%A7%87",
    "title": "‘তিনি ছিলেন পাকিস্তানি, কিন্তু এই দেশকে ভালোবাসতেন’",
    "body": "বন্ধু জাভেদের প্রস্থানে অনেকটাই ভেঙে পড়েছেন নায়ক-প্রযোজক সোহেল রানা। মৃত্যুর খবর পেয়ে বন্ধুকে নিয়ে হলেন স্মৃতিকাতর।\n\nজাভেদের মৃত্যুতে গভীর শোক প্রকাশ করেছেন বরেণ্য এই অভিনেতা ও প্রযোজক। প্রিয় বন্ধুর মৃত্যুর শোকবার্তায় সোহেল রানা বলেন, ‘জাভেদ আমার খুব কাছের বন্ধু ছিলেন। তিনি আমার বহু ছবির নৃত্যপরিচালক ছিলেন, এমনকি আমার একটি ছবিতে অভিনয়ও করেছিলেন।’\n\nব্যক্তি জাভেদ প্রসঙ্গে রানা বলেন, ‘তিনি (জাভেদ) ছিলেন একজন পাকিস্তানি, কিন্তু এই দেশকে প্রাণ দিয়ে ভালোবাসতেন। স্বাধীনতার পর তিনি বাংলাদেশেই থেকে যাওয়ার সিদ্ধান্ত নেন এবং জীবনের শেষ নিশ্বাস পর্যন্ত এই দেশের মানুষ ও শিল্পকে ভালোবেসে গেছেন। শান্তিতে ঘুমাও বন্ধু, তোমাকে আমি কখনও ভুলবো না।’\n\nদীর্ঘদিন ধরে ক্যানসারের সঙ্গে লড়াই করে বুধবার (২১ জানুয়ারি) সকালে না ফেরার দেশে চলে গেলেন বাংলা সিনেমার সোনালি যুগের জনপ্রিয় অভিনেতা ও নৃত্যপরিচালক ইলিয়াস জাভেদ। মৃত্যুকালে তার বয়স হয়েছিল ৮২ বছর।\n\n১৯৬৪ সালে উর্দু চলচ্চিত্র ‘নয়ি জিন্দেগি’ দিয়ে নায়ক হিসেবে চলচ্চিত্রে আত্মপ্রকাশ করেন ইলিয়াস জাভেদ। তবে ১৯৬৬ সালে মুক্তিপ্রাপ্ত ‘পায়েল’ সিনেমার পর দর্শক মহলে তার জনপ্রিয়তা বাড়তে থাকে।\n\nঅভিনয়ের পাশাপাশি তিনি ছিলেন একজন নৃত্যপরিচালক। তার প্রকৃত নাম রাজা মোহাম্মদ ইলিয়াস। নৃত্য পরিচালনার মধ্য দিয়ে চলচ্চিত্র জগতে যাত্রা শুরু করলেও পরবর্তীতে নায়ক হিসেবে শতাধিক চলচ্চিত্রে অভিনয় করেন।\n\nজাভেদের উল্লেখযোগ্য কাজের মধ্যে ‘নিশান’ চলচ্চিত্রটি বিশেষভাবে স্মরণীয়।\n\n১৯৪৪ সালে ব্রিটিশ ভারতের পেশোয়ারে জন্ম নেওয়া ইলিয়াস জাভেদ পরবর্তীতে সপরিবারে পাঞ্জাবে চলে যান। ১৯৮৪ সালে তিনি চিত্রনায়িকা ডলি চৌধুরীর সঙ্গে বিবাহবন্ধনে আবদ্ধ হন।",
    "date": "2026-01-21T15:02:14+06:00",
    "language": "bn",
    "source": "bangla_tribune",
    "category": "entertainment",
    "tokens": 214,
    "named_entities": [],
    "tags": [],
    "crawled_at": "2026-02-02T19:54:22.702735"
  },
  {
    "url": "https://www.banglatribune.com/entertainment/929664/%E0%A6%8F%E0%A6%B2%E0%A7%8B-%E2%80%98%E0%A6%B0%E0%A6%99%E0%A6%AC%E0%A6%BE%E0%A6%9C%E0%A6%BE%E0%A6%B0%E2%80%99-%E0%A6%8F%E0%A6%B0-%E0%A6%9D%E0%A6%B2%E0%A6%95",
    "title": "এলো ‘রঙবাজার’-এর ঝলক",
    "body": "রাশিদ পলাশের নতুন চলচ্চিত্র ‘রঙবাজার’-এর ট্রেলার প্রকাশ হলো ১১ জানুয়ারি সন্ধ্যায়। ছবিটির প্রযোজনা সংস্থা লাইভ টেকনোলজির সোশ্যাল হ্যান্ডেলে এটি প্রকাশ করা হয়।\n\nনির্মাতা জানান, ছবিটি মুক্তি দেওয়ার প্রক্রিয়া শুরু হয়েছে। তারই ধারাবাহিকতায় ট্রেলার প্রকাশ করা হলো। যদিও মুক্তির তারিখ এখনও জানাতে নারাজ নির্মাতা।\n\nএকটি যৌনপল্লি উচ্ছেদের ঘটনা নিয়ে ‘রঙবাজার’-এর গল্প। দৌলতদিয়া যৌনপল্লিতে ছবির বেশিরভাগ অংশের দৃশ্য ধারণ হয়েছে।\n\nসিনেমায় একজন নায়িকার চরিত্রে অভিনয় করেছেন পিয়া জান্নাতুল। যৌনকর্মীর চরিত্রে শম্পা রেজা, নাজনীন চুমকি, তানজিকা আমিন ও মাদক কারবারির চরিত্রে মৌসুমী হামিদ অভিনয় করেছেন। রাজনৈতিক নেতার চরিত্র করেছেন লুৎফর রহমান জর্জ ও বড়দা মিঠু।\n\nতামজিদ অতুলের গল্প–ভাবনায় সিনেমাটির চিত্রনাট্য লিখেছেন গোলাম রাব্বানী। সিনেমাটি প্রযোজনা করেছে লাইভ টেকনোলজিস।",
    "date": "2026-01-11T18:51:34+06:00",
    "language": "bn",
    "source": "bangla_tribune",
    "category": "entertainment",
    "tokens": 105,
    "named_entities": [],
    "tags": [],
    "crawled_at": "2026-02-02T19:54:26.664904"
  },
  {
    "url": "https://www.banglatribune.com/entertainment/926693/%E0%A6%AC%E0%A6%B2%E0%A6%BF%E0%A6%89%E0%A6%A1%E0%A7%87-%E0%A6%B6%E0%A7%81%E0%A6%AD-%E0%A6%9F%E0%A6%BF%E0%A6%9C%E0%A6%BE%E0%A6%B0%E0%A7%87%E0%A6%87-%E0%A6%A4%E0%A7%81%E0%A6%B2%E0%A6%95%E0%A6%BE%E0%A6%B2%E0%A6%BE%E0%A6%AE",
    "title": "বলিউডে শুভ: টিজারেই তুলকালাম!",
    "body": "বলিউডে বাংলাদেশের কোনও অভিনেতাকে কেন্দ্রীয় চরিত্রে দেখার ঘটনা খুব বেশি নেই। ফেরদৌসকে ‘মিট্টি’ নামের এক সিনেমায় পাওয়া গেলেও, সেটি করার চেয়ে না করাই উত্তম ছিলো মনে করেছিলেন তখনকার ঢালিউড-টলিউড বিশ্লেষকরা।\n\nসেই তিক্ত অভিজ্ঞতা পেরিয়ে যেন খুশির উপলক্ষ এনে দিলেন দুই বাংলার নায়ক আরিফিন শুভ। ঢালিউড-টলিউড পেরিয়ে প্রথমবারের মতো তিনি বলিউড প্রজেক্টের কেন্দ্রীয় চরিত্রে হাজির হচ্ছেন। সনি লিভের ওয়েব সিরিজ ‘জ্যাজ সিটি’র প্রধান চরিত্রে দেখা যাবে ঢাকার এই চিত্রনায়ককে।\n\nআজ (১৬ ডিসেম্বর) মঙ্গলবার সনি লিভ ‘জ্যাজ সিটি’র টিজার প্রকাশ করে সিরিজটির আনুষ্ঠানিক ঘোষণা দিয়ে রীতিমতো তুলকালাম বাঁধিয়ে দিলেন দুই বাংলায়। সেই ঝলকে আরিফিন শুভকে দেখা গেছে জিমি রায় চরিত্রে। যাকে ঘিরেই গল্পের পুরোটা প্রাণ।\n\nপুরো সিরিজটাই আবর্তিত হয়েছে জিমির চারপাশে; প্রতিটি দৃশ্য, প্রতিটি মুহূর্ত যেন তার চরিত্রকে ঘিরে গড়ে উঠেছে। সিরিজের টিজারেই আরিফিন শুভকে দেখা গেছে একাধিক ভিন্ন লুকে। কোথাও তিনি ধূসর রঙের স্লিম কাট স্যুটে মার্জিত ভঙ্গিতে, কোথাও আবার সাদা ঝকঝকে স্যুট পরে নাচছেন। প্রতিটি লুকেই রেট্রো ধাঁচের চুল ও পোশাক। ১৯৭০-এর দশকের আবহ যেন ফুটে উঠেছে তার চলন-বলন-পোশাকে।\n\n‘জ্যাজ সিটি’র জিমি রায় চরিত্র প্রসঙ্গে আরিফিন শুভর ভাষ্য, ‘এটি একটি বহুমাত্রিক গল্প, যেখানে শুধু সংলাপ নয়, সংগীতও গল্প বলে। চরিত্রের অনুভূতি ও পরিস্থিতি সংলাপের বাইরে ফুটে ওঠে। সংগীত, সংলাপ আর নীরবতার সমন্বয়ে জ্যাজ মিউজিকের একটা আবহ অনুভব করা যাবে।’\n\nজানা গেছে, নিজের প্রথম বলিউড প্রজেক্ট ‘জ্যাজ সিটি’তে আরিফিন শুভ অভিনয় করেছেন চারটি ভাষায়—বাংলা, হিন্দি, উর্দু ও ইংরেজি।\n\nটিজারে দেখা গেছে, ‘জ্যাজ সিটি’ নির্মিত হয়েছে বাংলাদেশের মুক্তিযুদ্ধ ও সত্তরের দশকের পটভূমিতে। সেই সময়ের সামাজিক-রাজনৈতিক বাস্তবতা, মানুষের টানাপড়েন এবং পরিবর্তনের গল্পই উঠে আসবে সিরিজটিতে। প্রতিটি দৃশ্য যেন ঐ সময়ের আবহ ও ইতিহাসকে জীবন্ত করে তুলতে পারে, দর্শককে যেন সেই সময়ে নিয়ে যেতে পারে; সেই লক্ষ্যে কাজ করে চলেছেন শুভ ও তার দল।\n\nসিরিজটির পরিচালনা ছাড়াও গল্প ও চিত্রনাট্য করেছেন সৌমিক সেন, যিনি এর আগে আলোচিত ‘জুবিলি’ সিরিজের সহ-স্রষ্টা হিসেবে বলিউডে খ্যাতি পেয়েছেন। এবারের সিরিজে আরিফিন শুভর বিপরীতে দেখা যাবে সৌরসেনী মিত্রকে। এছাড়া উপস্থিত রয়েছেন বলিউড ও টলিউডের আরও কয়েকজন পরিচিত মুখ।\n\nসনি লিভ জানিয়েছে, ২০২৬ সালের ৬ ফেব্রুয়ারি সিরিজটি মুক্তি পাবে হিন্দি, বাংলা ও ইংরেজি ভাষায়।",
    "date": "2025-12-16T19:29:24+06:00",
    "language": "bn",
    "source": "bangla_tribune",
    "category": "entertainment",
    "tokens": 324,
    "named_entities": [],
    "tags": [],
    "crawled_at": "2026-02-02T19:54:30.394608"
  },
  {
    "url": "https://www.banglatribune.com/entertainment/931325/%E0%A6%B8%E0%A6%82%E0%A6%97%E0%A7%80%E0%A6%A4%E0%A6%B6%E0%A6%BF%E0%A6%B2%E0%A7%8D%E0%A6%AA%E0%A7%80-%E0%A6%85%E0%A6%AD%E0%A6%BF%E0%A6%9C%E0%A6%BF%E0%A7%8E-%E0%A6%AE%E0%A6%9C%E0%A7%81%E0%A6%AE%E0%A6%A6%E0%A6%BE%E0%A6%B0-%E0%A6%86%E0%A6%B0-%E0%A6%A8%E0%A7%87%E0%A6%87",
    "title": "সংগীতশিল্পী অভিজিৎ মজুমদার আর নেই",
    "body": "ভারতের জনপ্রিয় সুরকার ও গীতিকার অভিজিৎ মজুমদার আর নেই। তার প্রয়াণে শোকস্তব্ধ নিজ রাজ্য ওড়িশার সংগীত জগত। প্রিয় শিল্পীকে হারিয়ে চোখের জলে ভাসছেন অনুরাগীরা।\n\nজানা গিয়েছে, দীর্ঘদিন ধরেই একাধিক শারীরিক সমস্যায় ভুগছিলেন অভিজিৎ। গত বছরের ৪ সেপ্টেম্বর হাইপারটেনশন, হাইপোথাইরয়েড ও ক্রনিক লিভারের সমস্যায় আক্রান্ত হয়ে হাসপাতালে ভর্তি হন তিনি। চিকিৎসাকালীন সময়ে কখনও তার শারীরিক অবস্থার উন্নতি হলেও মাঝেমধ্যেই অবনতি ঘটে। তবু অনুরাগীদের আশা ছিল, হয়তো সুস্থ হয়ে আবার ঘরে ফিরবেন শিল্পী। কিন্তু ২৪ জানুয়ারি রাত থেকে তার শারীরিক অবস্থার দ্রুত অবনতি ঘটে। পরে তাকে লাইফ সাপোর্টে রাখা হয়। শেষ পর্যন্ত রবিবার (২৫ জানুয়ারি) সকালে সব অপেক্ষার অবসান ঘটিয়ে এই শিল্পী পাড়ি জমান না ফেরার দেশে।\n\n১৯৯১ সালে ওড়িশার সংগীত জগতে যাত্রা শুরু করেন অভিজিৎ মজুমদার। ২০০০ সাল থেকে একের পর এক জনপ্রিয় গান ও সুরের মাধ্যমে তিনি দর্শক-শ্রোতাদের মনে পাকাপোক্ত জায়গা করে নেন। সুরকার ও গীতিকার হিসেবে তার ঝুলিতে রয়েছে কমপক্ষে ৭০০-র বেশি গান।\n\n‘লাভ স্টোরি’, ‘সিস্টার শ্রীদেবী’, ‘গোলমাল লাভ’, ‘মিস্টার মাজনু’, ‘শ্রীমান সুরদাস’, ‘সুন্দরগড় কা সালমান খান’-সহ একাধিক ছবিতে কাজ করেছেন তিনি। জানা গিয়েছে, ‘পাগলু’ ছবিতে তার শেষ কাজ শোনা যাবে, যা চলতি বছর মুক্তি পাওয়ার কথা।\n\nশিল্পীর প্রয়াণে শোকবার্তা জানিয়েছেন ওড়িশার মুখ্যমন্ত্রী। এক্স-এ তিনি লেখেন, ‘সিনেমা, সংগীত ও সাংস্কৃতিক জগতের জন্য এটি এক অপূরণীয় ক্ষতি।’",
    "date": "2026-01-25T19:36:28+06:00",
    "language": "bn",
    "source": "bangla_tribune",
    "category": "entertainment",
    "tokens": 197,
    "named_entities": [],
    "tags": [],
    "crawled_at": "2026-02-02T19:54:33.873033"
  },
  {
    "url": "https://www.banglatribune.com/entertainment/932002/%E0%A6%8F%E0%A6%AC%E0%A6%BE%E0%A6%B0%E0%A7%87%E0%A6%B0-%E0%A6%B8%E0%A7%8D%E0%A6%AC%E0%A6%BE%E0%A6%AE%E0%A7%80%E0%A6%95%E0%A7%87-%E0%A6%86%E0%A6%B2%E0%A7%8D%E0%A6%B2%E0%A6%BE%E0%A6%B9%E0%A6%B0-%E2%80%98%E0%A6%A8%E0%A6%BF%E0%A7%9F%E0%A6%BE%E0%A6%AE%E0%A6%A4%E2%80%99-%E0%A6%AC%E0%A6%B2%E0%A6%B2%E0%A7%87%E0%A6%A8-%E0%A6%AB%E0%A6%BE%E0%A6%B0%E0%A6%BF%E0%A7%9F%E0%A6%BE",
    "title": "এবারের স্বামীকে আল্লাহর ‘নিয়ামত’ বললেন ফারিয়া!",
    "body": "শবনম ফারিয়া বরাবরই অকপট। যেন পৃথিবীর কোনও কথাই তার মুখে বাধে না। যখন যা মনে আসে, শেয়ার করে নেন ভক্তদের সঙ্গে। সে হোক রাজনীতি হোক সংসার।\n\nগত ১৯ সেপ্টেম্বর দ্বিতীয়বারের মতো বিয়ে বন্ধনে আবদ্ধ হন এই অভিনেত্রী। তার স্বামীর নাম তানজিম তৈয়ব। সেই স্বামীকে নিয়ে এবার আবেগঘন ফারিয়া। স্বামীর একটি ছবি পোস্ট করে বিয়ের পর নতুন জীবনের অনুভূতি ও কৃতজ্ঞতার কথা সামাজিক যোগাযোগমাধ্যমে তুলে ধরেছেন এই অভিনেত্রী।\n\nতৈয়ব প্রসঙ্গে শবনম ফারিয়া লেখেন, ‘স্বামীকে দায়িত্ব নিতে দেখে এবং একজন প্রকৃত পুরুষের মতো আচরণ করতে দেখে মনটা কৃতজ্ঞতায় ভরে গেছে। কারণ আল্লাহ এমন একজন সহজ-সরল ও আন্তরিক আত্মার মানুষের সঙ্গে জীবন ভাগ করে নেওয়ার সুযোগ দিয়েছেন। এই সময়ে এমন একজন মানুষ পাওয়া আল্লাহর সরাসরি নিয়ামত ছাড়া আর কিছুই নয়।’শবনম ফারিয়া ও তানজিম তৈয়বপোস্টে অভিনেত্রী আরও জানান, একসময় তিনি আবার বিয়ে করার বিষয়ে নিজেই দ্বিধায় ছিলেন। তখন তার কাছের মানুষরা তাকে আশ্বস্ত করে বলেছিলেন—তিনি অনেক কষ্ট সহ্য করেছেন, আল্লাহ তাকে যথেষ্ট পরীক্ষা নিয়েছেন, ইনশাআল্লাহ সামনে সবকিছু ভালো হবে।\n\nতিনি লেখেন, ‘মাত্র তিন দিন আগে নিজেদের নতুন বাসায় উঠেছি। এই অল্প সময়েই শাশুড়ির ছোট ছেলেটিকে নিজের ঘরের কর্তা হিসেবে দায়িত্ব নিতে দেখে মনে হচ্ছে, জীবন সত্যিই সার্থক হয়ে উঠেছে।’শবনম ফারিয়া ও তানজিম তৈয়ব",
    "date": "2026-01-31T16:39:07+06:00",
    "language": "bn",
    "source": "bangla_tribune",
    "category": "entertainment",
    "tokens": 189,
    "named_entities": [],
    "tags": [],
    "crawled_at": "2026-02-02T19:54:38.009000"
  },
  {
    "url": "https://www.banglatribune.com/entertainment/927156/%E0%A6%AE%E0%A6%BE%E0%A6%87%E0%A6%B2%E0%A6%BF-%E0%A6%B8%E0%A6%BE%E0%A6%87%E0%A6%B0%E0%A6%BE%E0%A6%B8%E0%A7%87%E0%A6%B0-%E0%A6%AE%E0%A7%81%E0%A6%96%E0%A7%87-%E0%A6%AC%E0%A6%BE%E0%A6%82%E0%A6%B2%E0%A6%BE%E0%A6%A6%E0%A7%87%E0%A6%B6",
    "title": "মাইলি সাইরাসের মুখে বাংলাদেশ!",
    "body": "নীল-আঁধার প্যান্ডোরার জগত ও বিস্ময়কর ভিজ্যুয়াল-জাদু নিয়ে সাজানো জেমস ক্যামেরনের ‘অ্যাভাটার’ অভিনব প্রযুক্তির ফসল। টোয়েন্টিয়েথ সেঞ্চুরি স্টুডিওসের পরিবেশনায় শুক্রবার (১৯ ডিসেম্বর) সারা বিশ্বের পাশাপাশি বাংলাদেশে মুক্তি পেয়েছে কল্পবিজ্ঞানধর্মী এই ফ্র্যাঞ্চাইজের তৃতীয় কিস্তি ‘অ্যাভাটার: ফায়ার অ্যান্ড অ্যাশ’। বিশাল ক্যানভাসে নির্মিত ছবিটির গান গেয়ে এখন আলোচনায় তিনটি গ্র্যামিজয়ী আমেরিকান গায়িকা মাইলি সাইরাস। ‘ড্রিমস অ্যাজ ওয়ান’ শিরোনামের গানটি সুন্দর কথামালার মতোই সুরেলা। গত ১০ ডিসেম্বর ইউটিউবে ৩৩ বছর বয়সী এই তারকার চ্যানেলে প্রকাশিত হয়েছে এটি।\n\nব্রিটিশ সুরস্রষ্টা সায়মন ফ্রাংলেন ‘অ্যাভাটার: ফায়ার অ্যান্ড অ্যাশ’ চলচ্চিত্রের আবহ সংগীত তৈরি করেছেন। এজন্য দীর্ঘ সাত বছর লেগেছে তার! তিনি মোট ১ হাজার ৯০৭ পাতার অর্কেস্ট্রার স্কোর তথা স্বরলিপি লিখেছেন। কিন্তু মাইলি সাইরাস বাংলা ট্রিবিউনের এক প্রশ্নের জবাবে জানান, ‘ড্রিমস অ্যাজ ওয়ান’ গানটি তৈরির জন্য খুব কম সময় পেয়েছেন তিনি। তার পাশাপাশি এতে সুরারোপ করেছেন সায়মন ফ্রাংলেন ও ব্রিটিশ সংগীতশিল্পী মার্ক রনসন। গানটি লিখেছেন মাইলি সাইরাস, মার্ক রনসন ও আমেরিকান সংগীতশিল্পী অ্যান্ড্রু ওয়ায়েট।\n\n‘ড্রিম অ্যাজ ওয়ান’ গানটি ৮৩তম গোল্ডেন গ্লোব অ্যাওয়ার্ডসে সেরা মৌলিক গান শাখায় মনোনীত হয়েছে। অস্কারের সেরা মৌলিক গান বিভাগের সংক্ষিপ্ত তালিকায় আছে এটি। গোল্ডেন গ্লোবসের আন্তর্জাতিক ভোটার হিসেবে গত ২ ডিসেম্বর যুক্তরাষ্ট্রের লস অ্যাঞ্জেলেসের বেভারলি হিলসে দ্য ফোর সিজনস হোটেলের বলরুমে অনুষ্ঠিত সংবাদ সম্মেলনে ভার্চুয়ালি যুক্ত থাকার সুযোগ পেয়েছি। বাংলাদেশ সময় রাত ১১টা ১৫ মিনিটে হাজির হন খ্যাতিমান কানাডিয়ান পরিচালক জেমস ক্যামেরন। কিন্তু তাকে প্রশ্ন করার মওকা আসেনি। সামনে উপস্থিত সাংবাদিকরাই বেশি সুযোগ পেয়েছেন। ভার্চুয়ালি যুক্ত ভোটারদের মধ্যে কেবল ব্রাজিলের রদ্রিগো প্রশ্ন করতে পেরেছেন ক্যামেরনকে। তিনি চলে যাওয়ার পর রাত ১২টা ৩০ মিনিটে শুরু হয় মাইলি সাইরাসের প্রশ্নোত্তর পর্ব। কালো রঙের ওপর সোনালি কারুকাজের স্যুট পরে হাজির হন তিনি।\n\nযথারীতি সামনে উপস্থিত সাংবাদিকরাই বেশি সুযোগ পেয়েছেন। আর ভার্চুয়ালি ভাগ্যদেবী এবার মুখ ফিরে তাকালো আমার দিকে! ঠিক ১৫ মিনিটের মাথায় নেপথ্য থেকে সঞ্চালক যখন বললেন, ‘পরবর্তী প্রশ্ন বাংলাদেশের জনি হকের কাছ থেকে ভার্চুয়ালি আমাদের কাছে আসবে।’ তার কথা শুনে মাইলির মুখ থেকে বেরিয়ে এলো, ‘ঠিক আছে। ধন্যবাদ।’ কিন্তু ‘ভার্চুয়ালি’ শব্দটি বোধহয় খেয়ালে ছিল না তার! এ কারণে ‘হাই মাইলি!’ বলে শুভেচ্ছা জানাতেই গায়িকা এদিক-ওদিক তাকিয়ে নিচু স্বরে বলতে লাগলেন, ‘একটু থামুন। আপনাকে হাত তুলতে হবে।‘ সরাসরি উপস্থিত সাংবাদিকদের কেউ একজন পর্দায় তাকাতে বলায় চমকে ওঠার মতো অভিব্যক্তিতে তিনি বলেন, ‘তাই তো বলি, আচ্ছা উনি স্ক্রিনে আছেন!’\n\nএরপর মাইলি পর্দায় চোখ রেখে খুব মিষ্টি করে হেসে বললেন, ‘হাই!’ আমিও একই শব্দে আবারও তাকে শুভেচ্ছা জানালাম।\n\nমাইলি সাইরাস:আপনি তো সত্যিই আক্ষরিক অর্থে বাংলাদেশ থেকে বলছেন... কারণ এখানে সবাই প্রশ্নের শুরুতে বলছিল, কে কোন জায়গা থেকে এসেছে। কিন্তু আপনি তো সত্যিই দূর দেশ থেকে... অসুবিধা নেই। হাই!\n\nজনি হক:এখন কি আমার কথা শুনতে পাচ্ছেন?\n\nমাইলি:হ্যাঁ, আপনার কথা শুনতে পাচ্ছি। ধন্যবাদ।\n\nজনি হক:আপনার সঙ্গে দেখা হওয়ায় ভালো লাগছে। মাইলি, গানটি তৈরির সময় জেমস ক্যামেরন অথবা তার টিমের সদস্যদের সঙ্গে আপনি সরাসরি বসে আলোচনা করেছিলেন নিশ্চয়ই! এর পাশাপাশি জানতে চাই...\n\nজনি হক:‘অ্যাভাটার’ বিশ্বজুড়ে তুমুল জনপ্রিয়। এমন একটি ফ্র্যাঞ্চাইজের নতুন কিস্তির জন্য গান বাঁধতে হবে— এ বিষয়টি কি আপনার ওপর বাড়তি চাপ তৈরি করেছিল, নাকি উল্টো আরও এই কাজ দারুণ উপভোগ করেছেন?\n\nমাইলি:আচ্ছা, হ্যাঁ। জেমস ক্যামেরন ও তার টিম প্রায় ২০ বছর ধরে এই ফ্র্যাঞ্চাইজ নিয়ে কাজ করছেন।এবারের কিস্তিতে আমাকে প্রায় শেষ মুহূর্তে যুক্ত করা হয়। তারা সব কাজ প্রায় সম্পন্ন করে ফেলেছিলেন। তারপর হয়তো জেমস ক্যামেরনের খেয়াল হয় যে, এন্ড-ক্রেডিটের জন্য কোনও গান নেই। তখনই একেবারে শেষ মুহূর্তে আমাকে এই ছবিতে যুক্ত করা হয়। আপনাকে জানিয়ে রাখি, আমি ‘অ্যাভাটার: ফায়ার অ্যান্ড অ্যাশ’-এর প্রায় চূড়ান্ত সংস্করণটাই দেখার সুযোগ পেয়েছি। ফলে আমার জন্য মূল চাপ ছিল সময়স্বল্পতা। কারণ অল্প সময়ের মধ্যেই কাজটা ঠিকঠাকভাবে করে ফেলতে হবে।মাইলি সাইরাসমাইলি:আরেকটা বিষয় হলো— জেমস ক্যামেরনের চারপাশের সবাই আসলে জিনিয়াস। (হাসি) তারা সবাই বহু বছর ধরে একসঙ্গে কাজ করে এই দারুণ ফ্র্যাঞ্চাইজ গড়ে তোলার সময় পেয়েছে। আর আমি এই টিমে একেবারে নতুন। শুরুতে পুরোপুরিভাবে পরিবারটির সঙ্গে মিশতে পারিনি। তাই কখনও কখনও আমাদের জানা বিষয় যেমন কর্মক্ষেত্রে সহায়ক হয়, একইভাবে অনেক সময় আমরা যা জানি না, সেটাও কাজে আসে। কারণ আমি অন্তত মনে করি— কেউ নিজেদের মতো করে দীর্ঘ সময় ধরে কোনও কিছু নিয়ে লেগে থাকলে সেই বিষয়ের অনেক কাছাকাছি চলে যায়। বাইরে থেকে সেটি বোঝা মুশকিল। কারণ তারা বরাবরই বেশি জানার পরিধিতে থাকে।\n\nমাইলি:আমি অনুভব করেছি, ‘অ্যাভাটার’-এর মতো কোনও বিখ্যাত ফ্র্যাঞ্চাইজের বিশাল প্রকৃতির সঙ্গে খাপ খাইয়ে নেওয়ার আলাদা একটা চাপ আছে। তবে সেই সঙ্গে আমার আত্মবিশ্বাস ছিল যে, অন্য যেকোনও কিছুর চেয়ে ভালোবাসা, সহনশীলতা, পরিবার ও সাহসিকতা নিয়ে সবচেয়ে ভালো লিখতে পারি আমি। নিজেকে নিয়ে অনেকটা নিশ্চিত ছিলাম যে, ‘অ্যাভাটার’-এর মূল্যবোধগুলো কীভাবে গান আকারে প্রকাশ করা যায় আমি তা জানি। তবে এমন একটি বড় স্কেলের প্রকল্পে কাজ করার সময় অবশ্যই কিছুটা চাপ থাকে। আর জেমস ক্যামেরন বলেছিলেন— ‘মাইলির গান মনে হবে এমন কিছু বানাও। সেটা যেকোনও গানই হতে পারে।’\n\nমাইলি:স্পষ্টই বোঝা যায়, জেমস ক্যামেরন ছবিটির পুরো সাউন্ডট্র্যাক নিয়ে ভাবেননি। কারণ আমার গানটি যেকোনও দিকেই যেতে পারে। আমি একজন ‘অ্যাভাটার’প্রেমী হিসেবে ধারণা করতে পারছিলাম, এমন বিশাল ক্যানভাসের একটি যাত্রা শেষে আমি কী শুনতে চাইবো। আমরা জানি, ছবিটিতে অনেক অ্যাকশন আছে। প্রেক্ষাগৃহ থেকে বেরিয়ে ঘরে ফেরার সময় ভাবা স্বাভাবিক যে, ঠিক কী দেখে এলাম। আমি মনে করি, এই গানটি দর্শকদের মনে সেই অনুভূতি ছড়িয়ে দিতে পারছে।\n\nমাইলিকে নিয়ে কয়েক ছত্র১৯৯২ সালের ২৩ নভেম্বর যুক্তরাষ্ট্রের টেনেসিতে জন্মগ্রহণের পর তার নাম রাখা হয় ডেসটিনি হোপ সাইরাস। শৈশবে হাসিখুশি হওয়ায় তাকে আদর করে ‘স্মাইলি’ ও ‘মাইলি’ ডাকতেন বাবা গায়ক বিলি রে সাইরাস ও মা জিন সাইরাস। সেই ডাকনামে অনুপ্রাণিত হয়ে ২০০৮ সালে আইনিভাবে নিজের নাম বদলে ‘মাইলি রে সাইরাস’ রাখেন তিনি। ২০০৯ সালে শরীরে প্রথম ট্যাটু নেওয়া শুরু করেন। তারপর আর থামেননি! তার শরীরে প্রায় শতাধিক ট্যাটু আছে। মাত্র ১৩ বছর বয়সে ডিজনি চ্যানেলের বিখ্যাত সিরিজ ‘হান্না মন্টানা’য় অভিনয়ের মাধ্যমে কৈশোরেই খ্যাতি পান মাইলি। শিশুশিল্পী থেকে ধীরে ধীরে পপসংগীতে খ্যাতি পেতে থাকেন তিনি। হান্না মন্টানা চরিত্রটি তার জীবন আমূল বদলে দেয়।\n\n২০২৩ সালে প্রকাশিত মাইলি সাইরাসের ‘এন্ডলেস সামার ভ্যাকেশন’ অ্যালবামের তুমুল জনপ্রিয় গান ‘ফ্লাওয়ার্স’ সুইডিশভিত্তিক অডিও স্ট্রিমিং প্ল্যাটফর্ম স্পটিফাই’তে রেকর্ড গড়ে। এটি প্রকাশের মাত্র ৭ দিনে ১০ কোটি স্ট্রিমিং হয়। দ্রুততম সময়ে এই মাইলফলক আর কারও নেই। ২০২১ সালে দক্ষিণ কোরিয়ার ব্যান্ড বিটিএস-এর ‘বাটার’ গানটি স্পটিফাইয়ে ১০০ মিলিয়ন স্ট্রিমিংয়ের রেকর্ড গড়তে আট দিন লেগেছে।\n\n‘ফ্লাওয়ার্স’ গানের জন্য ৬৬তম গ্র্যামিতে রেকর্ড অব দ্য ইয়ার ও সেরা পপ সলো পারফরম্যান্স পুরস্কার দুটি জিতেছেন মাইলি। ৬৭তম আসরে বিয়ন্সের সঙ্গে ‘ইট মোস্ট ওয়ান্টেড’ গানের জন্য সেরা কান্ট্রি দ্বৈত/দলীয় পারফরম্যান্স বিভাগে গ্র্যামি পান তিনি। গ্র্যামির ৬৮তম আসরে মাইলির ‘সামথিং বিউটিফুল’ সেরা পপ ভোকাল অ্যালবাম বিভাগে মনোনয়ন পেয়েছে। এটি তার নবম স্টুডিও অ্যালবাম।\n\nগোল্ডেন গ্লোব অ্যাওয়ার্ডসের সেরা মৌলিক গান বিভাগে টানা দুই বছর মনোনীত হলেন মাইলি সাইরাস। গত বছর ‘দ্য লাস্ট শোগার্ল’ ছবির ‘বিউটিফুল দ্যাট ওয়ে’র জন্য মনোনয়ন পান তিনি। এর আগে ২০০৯ সালে ‘বোল্ট’ ছবির জন্য হলিউড তারকা জন ট্রাভোল্টার সঙ্গে গাওয়া ‘আই থট আই লস্ট ইউ’ তাকে প্রথমবার এই মনোনয়ন এনে দেয়।\n\nব্যক্তিজীবনে ভালোবেসে অস্ট্রেলিয়ান অভিনেতা লিয়াম হেমসওয়ার্থকে বিয়ে করেছিলেন মাইলি। ২০১২ সালে বাগদান হয় তাদের। ২০১৮ সালের ডিসেম্বরে চুপিসারে বিয়ে করেন তারা। কিন্তু সেই সংসার বছরখানেকের বেশি টেকেনি। এখন ড্রামার ম্যাক্স মোরান্দোর সঙ্গে প্রেম করছেন মাইলি। তাকে নিয়ে ‘অ্যাভাটার: ফায়ার অ্যান্ড অ্যাশ’ ছবির প্রিমিয়ারে হাজির হন তিনি। লালগালিচায় তাকে ফুরফুরে লেগেছে।\n\nজেমস ক্যামেরনের কর্মসংস্থান সৃষ্টিসংবাদ সম্মেলনে বিভিন্ন প্রশ্নের উত্তরে ৭১ বছর বয়সী জেমস ক্যামেরন যা বলেছেন, সেসবের মধ্যে একটি উত্তর আমার মনোযোগ কেড়েছে। ‘অ্যাভাটার: ফায়ার অ্যান্ড অ্যাশ’ তৈরিতে ব্যয় হয়েছে ৪০ কোটি ডলার (৪ হাজার ৮৯৩ কোটি টাকা)। এ প্রসঙ্গে জেমস ক্যামেরন বলেন, “আমরা যত বেশি টাকা খরচ করি, তত বেশি কর্মসংস্থান তৈরি হয়, তাই না? যতটা বুঝি, কর্মসংস্থান তৈরি করা ভালো বিষয়। ‘অ্যাভাটার: ফায়ার অ্যান্ড অ্যাশ’ ছবির ক্রেডিটে ৩ হাজার ৮০০টি নাম রয়েছে। অর্থাৎ ৩ হাজার ৮০০টি চাকরি। হয়তো সব দীর্ঘমেয়াদি কিংবা ধারাবাহিক চাকরি ছিল না। যারা এই ছবিতে কাজ করেছেন, তাদের মধ্যে কেউ কেউ চার বছর, কেউ পাঁচ বছর ধরে এতে যুক্ত ছিলেন। যদি কখনো একটি সিনেমা বানাতে ২০০ কোটি ডলার বাজেট রাখার পক্ষে যুক্তি দাঁড় করাতে হয়, আমি সেটাও করবো। কারণ কর্মসংস্থান সৃষ্টি করতে ভালো লাগে আমার। যারা নিজের শিল্পীসত্তার কাজ উপভোগ করে, তারা যেন সেটাই করে ও সেজন্য পারিশ্রমিক পায়। কিন্তু এখানে একটা জটিলতা আছে। আমরা এখন প্রেক্ষাগৃহভিত্তিক সংকুচিত বাজারের মধ্যে আছি। আমরা এসব চলচ্চিত্র তৈরি করি মূলত প্রেক্ষাগৃহের বাজারের জন্য। স্ট্রিমিং, হোম ভিডিওসহ আরও নানা মাধ্যমে ছবি দর্শকদের কাছে পৌঁছায়। ভালো গল্প মানে অবশ্যই ভালো গল্প। ছোট পর্দায়ও সেটার মূল্যায়ন হয়। এখন তো ছোট পর্দা আর তেমন ছোট নেই। বেশিরভাগ ঘরেই বড় আকারের টিভি সেট আছে, আর রাখা হয় ভালো সাউন্ড সিস্টেম, তাই না?’\n\n‘অ্যাভাটার’ রেকর্ড২০০৯ সালে ‘অ্যাভাটার’ ও ২০২২ সালে ‘অ্যাভাটার: দ্য ওয়ে অব ওয়াটার’ বিশ্বজুড়ে আলোড়ন সৃষ্টি করে। এরমধ্যে ২৯২ কোটি ৩৭ লাখ ডলারের বেশি (৩৫ হাজার ৭৭৭ কোটি টাকা) আয় করে বিশ্বে সর্বকালের সর্বোচ্চ আয় করা চলচ্চিত্রের শীর্ষস্থান ধরে রেখেছে ‘অ্যাভাটার’। এর বাজেট ছিলো ২৩ কোটি ৭০ লাখ ডলার (২ হাজার ৯০০ কোটি টাকা)। করোনা পরবর্তী সময়ে ‘অ্যাভাটার: দ্য ওয়ে অব ওয়াটার’ আয় করে ২৩৪ কোটি ৩১ লাখ ডলার (২৮ হাজার ৬৭৩ কোটি টাকা)। এর বাজেট ছিলো ৩৫ কোটি ডলার (৪ হাজার ২৮৩ কোটি টাকা)।",
    "date": "2025-12-20T14:56:16+06:00",
    "language": "bn",
    "source": "bangla_tribune",
    "category": "entertainment",
    "tokens": 1397,
    "named_entities": [],
    "tags": [],
    "crawled_at": "2026-02-02T19:54:41.761560"
  },
  {
    "url": "https://www.banglatribune.com/entertainment/910345/%E0%A6%AC%E0%A6%BE%E0%A6%B0%E0%A7%8B-%E0%A6%AA%E0%A7%8D%E0%A6%B0%E0%A6%B6%E0%A7%8D%E0%A6%A8%E0%A7%87%E0%A6%B0-%E0%A6%AE%E0%A7%81%E0%A6%96%E0%A7%8B%E0%A6%AE%E0%A7%81%E0%A6%96%E0%A6%BF-%E0%A6%A6%E0%A7%81%E0%A6%87-%E0%A6%AC%E0%A6%BF%E0%A6%AA%E0%A7%8D%E0%A6%B2%E0%A6%AC%E0%A7%80",
    "title": "বারো প্রশ্নের মুখোমুখি দুই বিপ্লবী",
    "body": "বিপ্লব বিজয়ের বারো মাস পূর্ণ হলো, সঙ্গে অন্তর্বর্তী সরকারেরও। সেই সূত্রে বারো মাসের মাথায় দাঁড়িয়ে বারোটি প্রশ্ন রাখা হলো জুলাই বিপ্লবে সংস্কৃতির চারজন গুরুত্বপূর্ণ ফ্রন্টলাইনারের টেবিলে। তার মধ্যে দুজন অপারগতা প্রকাশ করেছেন। দুজন সানন্দে সম্মত হয়েছেন। যাদের একজন দেশেই আছেন, অন্যজন অবস্থান করছেন যুক্তরাষ্ট্রে। কথাগুলো তারা আলাদা টেবিলে বসে বললেও উত্তরগুলো তুলে ধরা হলো একসঙ্গে। যেমনটা কাছাকাছি ছিলেন জুলাই বিপ্লবে। এবার দেখার পালা উত্তরগুলোতে তারা কতোটা কাছাকাছি রাখতে পেরেছেন নিজেদের-\n\nজুলাই বিপ্লবের প্রথম কোন ঘটনাটি আপনাকে কানেক্ট করেছিল? মানে মেন্টালি কানেক্ট হওয়ার দিনটা বা ঘটনাটা জানতে চাই।\n\nআজমেরী হক বাঁধন:আসলে জুলাইয়ে তো প্রথম স্টুডেন্টদের ওপরে যেভাবে গুলি, গণগ্রেফতার চলছিল, ইন্টারনেট শাটডাউন। মিডিয়াগুলো সঠিক খবর প্রকাশ করছিল না। এক ধরনের সাফোকেশন হচ্ছিল তখন। দমবন্ধ অবস্থা চারপাশে।\n\nতবে প্রথম যে মৃত্যুটা ভীষণভাবে নাড়া দিয়েছিল, সেটি হলো শিশু রিয়া গোপের মৃত্যু। বাচ্চাটা ছাদে খেলছিল। হেলিকপ্টার থেকে গুলি ছোড়া হলো। আহত হয়ে পরে হাসপাতালে মারাও গেলো। সেটা খুবই গায়ে লেগেছিল। আমার মেয়ে ও বাবা ছাদে প্রায় খেলতে যায়। সেদিন গুলিটা আমার মেয়ের গায়েও লাগতে পারতো। সেটাই আমাকে খুব নাড়া দিয়েছে। আর ওভারঅল সিচুয়েশনটা- মনে হচ্ছিল যা হচ্ছে অন্যায় হচ্ছে। যেটা বহুদিন ধরেই সহ্য করছিলাম। বাট ওই সময় সহ্যের সকল সীমা লঙ্ঘন হয়েছিল আমার। এভাবেই কানেক্ট হয়েছিলাম।\n\nঅমিতাভ রেজা চৌধুরী:প্রথম কথা হচ্ছে জুলাইকে আমি বিপ্লব মনে করি না। কারণ বিপ্লবের যে সাধারণ ঘটনাগুলো ঐতিহাসিকভাবে জানি, সেটা ঘটে নাই এবার। কিন্তু ‘জুলাই ২৪’ অত্যন্ত গুরুত্বপূর্ণ রাজনৈতিক ও সাংস্কৃতিক ঘটনা বলতে পারি। জুলাই একটা গণজাগরণ। জুলাই হচ্ছে ইনসাফের লড়াই। অর্থাৎ মানুষ তার অধিকারের জন্য ইনসাফের জন্য সাধারণ মানুষ আর মধ্যবিত্তরা রাস্তায় নেমে গিয়েছিল। আমি নিজেও একই কারণে নেমেছিলাম। সেখানে আমাদের কোনও রাজনৈতিক আদর্শ ছিল না। একটা স্বৈরতান্ত্রিক ব্যবস্থার বিরুদ্ধে রাস্তায় নেমে এসেছে সবাই। বিশেষ করে তরুণ সমাজ ও অভিভাবকরা।\n\nআমরা যদি লক্ষ করি, ৬৯-এর গণঅভ্যুত্থান এভাবেই ঘটেছিল। এটা অনেক দিনের মানুষের ভেতরে জমা ক্ষোভের বহিঃপ্রকাশ। পৃথিবীর গণঅভ্যুত্থানের যে ক্রাইটেরিয়া, সেটা আমাদের জুলাইতেও ঘটেছে।\n\nকানেক্ট সবসময়ই ছিলাম। তবে আবু সাঈদকে হত্যার পর এবং ঢাবিতে হেলমেট বাহিনী যখন ছাত্রীদের মারলো, তখনই আসলে আমার ভেতরে ব্লাস্ট হয়।আজমেরী হক বাঁধন২.\n\nপ্রথম রাজপথে নামার সূত্রটা কেমন ছিল? কারণ এটা বেশ বড় একটা সিদ্ধান্ত, তারকা হয়েও নিজের কমফোর্ট জোন থেকে বেরিয়ে মানুষের কাতারে নেমে পড়া...\n\nঅমিতাভ রেজা চৌধুরী:আমি বরাবরই রাজনৈতিক সচেতন মানুষ। সবসময় এটা নিয়ে আমি কথা বলতে থাকি। আমার প্রিয় বিষয় রাজনীতি। তবে নিজেকে তারকা মনে করি না। কমফোর্ট জোন বলতে আমার শারীরিক অবস্থা। যার জন্য চাইলেই রাস্তায় সচরাচর বের হতে পারি না। কারণ নিজেকে ট্যাকেল করা কঠিন হয়ে যায়। ফলে নিজেকে সারাক্ষণ নিরাপদে রাখতে হয়। এসব কারণে খুব একটা মিটিং মিছিলে নিজেকে জড়াতে পারি না। এর বাইরে আমার ভেতরে কোনও ভয় বা দ্বিধা ছিল না।\n\nএটা ঠিক, গত ১৬ বছরে যাদের সাথে কাজ করেছি, তারা অনেকে সরকারি কাজে জড়িত ছিল। সেটার জন্যে একটু আনকমফোর্টেবল ছিলাম। কিন্তু দিনশেষে গণসংহতি আমার দল। ছোটবেলা থেকে এই রাজনীতি করছি। ৯০-এর গণঅভ্যুত্থানেও রাস্তায় নেমেছিলাম শরীরের বিরুদ্ধে, এবারও তাই হলো।\n\nআজমেরী হক বাঁধন:আমি প্রথম আলাপটা পাই নির্মাতা আকরাম খানের কাছে। প্রথমে আমাদের একটা মিডিয়া গ্রুপে তিনি লেখেন বিষয়টি নিয়ে। তিনি বললেন, ছাত্রদের বিরুদ্ধে যা হচ্ছে ঠিক হচ্ছে না। এটা ২৯ জুলাই হবে। তিনি বলেন, ‘এমন পরিস্থিতি মেনে নেওয়া যায় না। আমাদের কিছু করা উচিত। যারা আমার সঙ্গে একমত তারা যোগাযোগ করেন।’ তখন আমি তাকে পারসোনালি টেক্সট করি। আমার আগ্রহ জানাই। তিনি বললেন, ‘আপনার আগ্রহের কথাটা গ্রুপে লেখেন সাহস করে।’ আমি বললাম, ‘গ্রুপে লিখলে কে কী মনে করে। কোথায় স্ক্রিনশট চলে যায়। পরে দেখা যাবে গ্রেফতার করলো।’ এরপরও তিনি আমাকে সাহস দেন গ্রুপে লেখার জন্য, যাতে অন্যরা এগিয়ে আসে।\n\nএরপর গ্রুপে আগ্রহের কথা লিখি। আমার আগ্রহ দেখে অনেকেই তখন সাড়া দেয়। স্পেশালি যারা ইয়াং আমাদের গ্রুপে ছিল তারা খুব আগ্রহ প্রকাশ করে। এটা তখন খুবই সহসী স্টেপ ছিল। আমি সবসময় আমার মন যেটা বলেছে, সেটা করেছি। তখন সেটাই সঠিক মনে হয়েছিল। যাহোক গ্রুপের সাড়া পেয়ে ৩০ ও ৩১ জুলাই দুটো মিটিং করি। সেখানে ছাত্রদের নয় দফা নিয়ে আমাদের আলাপ হয়। সিনিয়ররা মূলত একমত হতে চায়নি ৯ দফার সঙ্গে। কারণ সেটা সরাসরি রাষ্ট্র ও সরকারের বিরুদ্ধে দাঁড়ানো হয়। কিন্তু মিডিয়ার ইয়াং জেনারেশনের যারা ছিল, তারা প্রথমেই রাজি ৯ দফার সঙ্গে তারা সমর্থন দিতে। তারপর সবাই সিদ্ধান্ত নিলাম, ৯ দফার সঙ্গেই একমত হবো আমরা। সেটা কঠিন সিদ্ধান্ত ছিল। এভাবেই রাজপথে নামার পরিকল্পনা করি।\n\nপ্রথম কর্মসূচির কথা মনে পড়ে? একটু বলুন না সেদিনকার অভিজ্ঞতা।\n\nআজমেরী হক বাঁধন:প্রথম যেদিন নামবো। ১ আগস্ট। ভয়ংকর দিন। কারফিউ ছিলো। কারফিউ ভেঙে প্রটেস্ট। বিভিন্ন সংস্থা থেকে ফোন আসতে থাকলো। এমপি-মন্ত্রীরা ফোন দিলো। যখন গেলাম, তখন পুলিশ বাধা দিলো। বললো, ‘এখানে করা যাবে না। পিএমের একটা প্রোগ্রাম আছে আগারগাঁও।’ মামুনুর রশীদ ভাইকে বুঝানোর চেষ্টা করছিল খুব। এরপর আমি গেলাম কথা বলতে। ওরা খুব বিরক্ত আমার প্রতি। ইগনোর করতে চাইছিল পুলিশ। আলটিমেটলি আমরা সংসদ ভবনের সামনে থেকে আনন্দ সিনেমার সামনে দাঁড়ানোর অনুমতি পেলাম। পরে ফার্মগেট মোড়ে অবস্থান নিয়েছিলাম। ওই দিনটা ভীষণ স্মরণীয় দিন আমার জন্য, পুরো রাষ্ট্রের বিপরীতে গিয়ে দাঁড়ানো। এক ধরনের ভয় আর এক্সাইটমেন্ট ছিল।\n\nঅমিতাভ রেজা চৌধুরী:১ আগস্ট প্রথম আমি রাজপথে নামি। কিন্তু ১৯ জুলাই প্রথম যাওয়ার কথা ছিল সংসদ ভবনের সামনে। সেদিন পারিনি। মে বি ব্লকেড ছিল। গাড়ি নিয়ে যেতে পারছিলাম না। হেঁটে তো পৌঁছানো সম্ভব ছিল না আমার।\n\nআবু সাঈদের পরের ঘটনা, বিশেষ করে ঢাবিতে হেলমেট বাহিনী যখন ছাত্রীদের মারলো, সেই ইমেজ দেখার পর থেকে নিজেকে আর ঘরে আটকাতে পারলাম না। তখন থেকে সংগঠিত হওয়ার চেষ্টা করছিলাম। কিন্তু খুব কঠিন ছিল কে আসবে কে আসবে না, সেই প্রশ্নে। আমাদের ইয়াংরা খুব সাপোর্ট দিলো। যেমন কস্টিউম, মেকআপ, লাইট, এডি’র ছেলেমেয়েরা খুব সাপোর্ট করছিল। সবাই মিলে প্ল্যান করছিলাম, বিভিন্ন জায়গায় গিয়ে। ১৯ তারিখের পর থেকে।\n\nমজার বিষয় হলো তখন যারা সংগঠিত হওয়ার চেষ্টা করছিলাম, তাদের এখন সেভাবে কোথাও দেখা যায় না। যারা তখন দ্বিধাগ্রস্ত ভীত ছিল, তারা এখন দেখি সবখানে! এসব নাম বলে আমি কাদা ছোড়াছুড়ি করতে চাই না এখন। মনে পড়ে, আমরা কতো পরিকল্পনা করেছি। কীভাবে একটা কর্মসূচি দেওয়া যায়। সেটার স্থান, রকম, ডিজাইন কেমন হবে এসব। সেটা করতেও এক সপ্তাহের বেশি সময় লেগেছিল। শেষে ১ আগস্টের কর্মসূচিটা ফাইনাল করি। এবং সেখানে আমিও হাজির হতে পারলাম।আন্দোলনের দিনগুলোতে একই সারিতে অমিতাভ ও বাঁধন৪.\n\nবিপ্লবের অংশীদার হওয়ার কারণে কোনও প্রকারের রাজনৈতিক ও প্রশাসনিক চোখরাঙানি পেলেন কি? পেলে সেটা কেমন, যতটুকু বলা সম্ভব।\n\nঅমিতাভ রেজা চৌধুরী:পুরোটা বলা সম্ভব। আমাদের এই অংশগ্রহণ ছিল ১৯ জুলাই থেকে। সেখান থেকে দৃশ্যমাধ্যম শিল্পী সমাজ সংগঠনের জন্ম। মাঝে ৪/৫ দিন দেশের বাইরে ছিলাম শুটিংয়ের কাজে। ফিরে আবার বসলাম। সেখান থেকে ১ আগস্ট কর্মসূচি চূড়ান্ত করি। এই ইভেন্টের জন্য যখন প্রস্তুত হচ্ছিলাম, তখন আমাদের একজন বিখ্যাত সদস্য পরিকল্পনাগুলো জানিয়ে দিলো আওয়ামী ফ্রন্টে। এরপর একজন অভিনেতা-নেতা ফোন করলেন আমাকে। বললেন, ‘আপনারা নাকি রাস্তায় নামার প্ল্যান করছেন!’ বললাম, ‘দেখেন আমরা ন্যায্যতার পক্ষে দাঁড়াচ্ছি। বৈষম্যের বিরুদ্ধে দাঁড়াচ্ছি। সুতরাং এগুলো নিয়ে আর বাধা দিয়েন না। বরং দাবিগুলো মেনে নিলেই সবার জন্য মঙ্গল।’\n\n৩২ জুলাই, মানে ১ আগস্ট আবার ফোন আসে। এবার সরাসরি প্রধানমন্ত্রীর কার্যালয় থেকে। শুরুই করলেন এভাবে, ‘প্রধানমন্ত্রীর কার্যালয় থেকে বলছি। পিএম চা খেতে চান আপনাদের সঙ্গে।’ বললাম, ‘কেন?’ তিনি বললেন, ‘আপনাদের দাবিগুলো নিয়ে।’ বললাম, ‘আমাদের কোনও দাবি নাই ওনার কাছে। ছাত্ররা যা চায় সেটাই আমাদের দাবি।’ তিনি বললেন, ‘আপনি বলছেন?’ বললাম, ‘জি’। তিনি এবার হুমকির সুরে, ‘তাহলে কি আমি প্রধানমন্ত্রীকে এই কথাটা জানাবো?’ ঠান্ডা স্বরে বললাম, ‘জানাতে পারেন। কারণ আমি ওই কার্যালয়ে আগে কখনও যাইনি।’ তিনি বললেন, ‘আপনি শিওর?’ আমি বললাম, ‘শিওর।’\n\nএরপর আমাকে একজন প্রযোজক ফোন করলেন। ‘৬৯’-এর গণঅভ্যুত্থান নিয়ে একটা সিনেমার প্ল্যান করছিলাম। প্রযোজক বললেন, ‘এই আন্দোলন করলে ছবিটা কিন্তু আর বানাতে পারবেন না। কারণ আমরা শত্রুকে চিনে ফেলেছি!’ আমি বললাম, ‘কিছু করার নেই। আমি রাস্তায় নেমে গেছি। ফেরার সুযোগ নেই।’এমন আরও কতো রকমের বাধার মুখে পড়েছি, মনেও রাখিনি।\n\nআজমেরী হক বাঁধন:অবশ্যই পেয়েছি। এমপি, মন্ত্রী, বিভিন্ন সংস্থা, পুলিশ থেকে ফোন পেয়েছি। আমরা এত বেশি ডিটারমাইন্ড ছিলাম, কাবু করা সম্ভব ছিল না। ভয়ের প্রলেপ থাকলেও কেটে গেছে ততক্ষণে। পরিস্থিতি এতে খারাপ ছিল তখন, পুলিশরাও সেভাবে চোখ-রাঙাতে পারছিল না। এর বেশি কথা এখন আর না বলি।\n\n৫ আগস্ট ২০২৪ সালের ২৪ ঘণ্টা কেমন ছিল। ধরেন সকাল ৮টায় ঘুম থেকে উঠলাম, ১০টায় টিভি খুললাম, ১২টায় বেরিয়ে পড়লাম- টাইমলাইনটা জানতে চাই।\n\nআজমেরী হক বাঁধন:এটা অন্যতম স্মরণীয় দিন। সকাল থেকে দ্বিধায় ছিলাম। বের হবো কিনা। কারফিউ চলছে। সেনাবাহিনী কী করবে, পুলিশ কী করবে, জানি না। সকাল সাড়ে দশটায় সিদ্ধান্ত নিলাম বের হবো। কারণ স্টুডেন্টদের সঙ্গে বেইমানি করতে চাই না। ওরা রাস্তায় গুলি খাবে আর আমি ঘরে বসে টিভি দেখবো, সেটা হয় না। আমার বাবা, মা, ভাই, মেয়ে আমাকে আটকালো। যেতেই দেবে না। মেয়ে কান্না শুরু করেছে। ভাই বিদেশ থেকে টেক্সট করছে। বলছে, ‘তোমার বাচ্চা আছে। তোমার কিছু হলে ওর কী হবে। যেও না।’ এরপর বললাম, ‘আজকে যদি না যাই সেটা ছাত্রদের সঙ্গে বেইমানি হবে। আমাকে যেতে হবে।’\n\nআমি তখন দ্রুত আমার পরিচিত কয়েকজনকে ফোনে বলছিলাম, ‘আমি না ফিরলে মেয়েটাকে তোমরা দেখো।’ আমি জানি না, সেদিন কোন শক্তিটা ভর করলো। বাবা মাকে বললাম, ‘চিন্তা করো না, আমি বোরকা পরে যাবো।’ বাবা বললেন, ‘মুখ চিনে তো আর গুলি করবে না। যারে পাবে তারে গুলি করবে আজ।’\n\nএরপর হঠাৎ মেকআপ আর্টিস্ট সেতু ফোন করলো। ও বললো, ওরা মিরপুর ডিওএইচএসের গেট ভেঙে ফেলেছে। মিরপুরে ঢুকছে। আমার বাসা মিরপুর সাড়ে ১১ নম্বরে। সেখানে ওরা আসার পর ওদের সঙ্গে মিট করলাম। এরপর সবাই মিলে পায়ে হেঁটে কালশী ফ্লাইওভারে উঠলাম। দেখলাম স্রোতের মতো মানুষ চারদিক থেকে আসছে। তখন অনেক ভয়, কিন্তু একটা সাহসও এলো। স্লোগান দিতে দিতে সামনে আগালাম। নেভাল হেড কোয়ার্টার পর্যন্ত গেলাম। তখন দেড়টা বাজে। ফারা আপু নামে একজন ফোন করলেন, ‘তুমি যেখানে আছো সেখানে থাকো। কিছু একটা হয়েছে। সেনাপ্রধান স্পিচ দেবে। ভালো খবর হতে পারে।’ আমি অপেক্ষা করলাম সেখানেই। তখনই খবর পেলাম হাসিনা পালিয়ে গেছে। সবাই বিজয় উল্লাস করছিল। তারপর একটা রিকশা নিলাম। বললাম, ‘মামা পুরা ঢাকা ঘুরবো।’ রাজি হলো। ঘুরলাম। শাহবাগ গেলাম। গণভবন যেতে চাইলাম। মানুষের স্রোতে পারলাম না। সন্ধ্যা ৬টার দিকে খামারবাড়ি থেকে একটা পাঠাও নিলাম। এক্সপ্রেস ওয়ে ধরে পতাকা উড়িয়ে বাসায় ফিরলাম। আম্মুকে আগেই বললাম, ‘পোলাও খাবো। আমি আসছি।’ গিয়ে খেলাম পেট ভরে। কারণ গত ক’দিন খাইনি কিছু। ঘুমাইনি। মনে হলো বহুকাল পর মুখে কিছু দিলাম।\n\nঅমিতাভ রেজা চৌধুরী:দিনটি খুবই ভয়াবহ ছিল। ৫ তারিখ সকাল শুরু হয় খারাপ খবর দিয়ে। গণসংহতির একটা ছেলের মাথায় গুলি লেগেছিল। খবরটা পেয়ে মাথায় আগুন ধরে গেলো। সিদ্ধান্ত নিলাম, তখনই ফেসবুকে লাইভে যাবো। জানাতে চাইছিলাম, ‘আয়নাবাজি’র কারণে যে ন্যাশনাল অ্যাওয়ার্ড পেয়েছি সেটা ফেরত দেয়ার ঘোষণা দেবো। বা রাস্তায় ফেলে দেবো। লাইভে গেলাম না। রেডি হচ্ছিলাম। বের হবো ভাবছি। ভয়ও করছে। আগেই বলেছি আমার শারীরিক কন্ডিশন। এর মধ্যে আমার ছোট বোন ফোন করে বললো, ‘তুমি বের হও, পোলাপান বের হচ্ছে। আমি বের হচ্ছি পানি নিয়ে।’ এটা শুনে আমি আর নিজের শরীরের কথা ভাবলাম না। দুই ক্যারেট পানি নিয়ে বের হলাম উত্তরার রাস্তায়। ৫ মিনিটে পানি শেষ। জনসমুদ্র চারপাশে। ক্র্যাচে ভর করে হাঁটতে হাঁটতে মহাখালী পর্যন্ত আসলাম। ১২টা নাগাদ ইন্টারনেট খুললো। তখনই বুঝলাম প্রধানমন্ত্রী আর নাই। শুনলাম ওয়াকার ভাষণ দেবে। তখন আরও নিশ্চিত হলাম, গেম ওভার। ৯০ গণঅভ্যুত্থানের চূড়ান্ত দিনেও আমি এভাবে রাস্তায় ছিলাম। এভাবেই পতনের খবর পেলাম।আজমেরী হক বাঁধন৬.\n\nবিপ্লবটা যদি বিজয়ে রূপ না নিতো? কী হতে পারতো, সেই ভাবনাটাও ছিল নিশ্চয়ই।\n\nঅমিতাভ রেজা চৌধুরী:বিজয়ে রূপ নিতো। আমি অন্তত জানতাম, এই সরকার আর থাকবে না। কিন্তু সেটা কত তাড়াতাড়ি হবে, সেটা জানতাম না। এক মাস বা দু’মাস লাগতে পারে ভেবেছিলাম। ২০১৮ সালে বাচ্চাদের সড়ক আন্দোলন থেকে পিটায়ে ঘরে ফিরালো। সেটা যখন আবারও করছিল তখনই জানতাম, এবার আর হবে না। বড় জোর সেনাবাহিনী মার্শাল ল হতো।\n\nআজমেরী হক বাঁধন:আসলে আমি জানতামই না কী হবে বা হচ্ছে। জানতাম, বাচ্চাদের ওপর অন্যায় হচ্ছে, এটার প্রতিবাদ করতে হবে। বিপ্লব, অভ্যুত্থান, বিজয় এসব মাথায় ছিল না। আমি আসলে রাস্তার প্রেমে পড়ে গিয়েছিলাম তখন। এখন মনে হয়, যারা সংগ্রাম করে তারা রাস্তায় কেন নামে। রাস্তা আসলে ওদের টানে। আমাকেও তখন টেনেছিল। এটা অদ্ভুত একটা অনুভূতি। আমার মনে হয়েছে রাস্তায় থাকতে হবে। স্টুডেন্টদের সঙ্গে থাকতে হবে। বাসায় থাকলে অন্যায় হবে। ৩ আগস্ট মনে হয়েছে সরকারের পতন হবে। ছাত্রদের স্রোত দেখে। ৪ আগস্ট কারফিউ। ভাবলাম আরও বল প্রয়োগ হবে ছাত্রদের ওপর। সেটা হয়নি। এটার জন্য আলহামদুলিল্লাহ। সেনাবাহিনী খুব ভালো রোল প্লে করেছে। সেটা মনে রাখবে মানুষ। এই তো।\n\nঅন্তর্বর্তী সরকার গঠনের সময় ৫ থেকে ৮ আগস্ট ২০২৪ নাগাদ, আপনার মাথায় কেমন ছিল সেটআপ? কে কে হচ্ছেন উপদেষ্টা। বিপ্লবীরা থাকবেন কিনা, নিজেও ডাক পাচ্ছেন কিনা... এসব।\n\nআজমেরী হক বাঁধন:কারা সরকার গঠন করবে জানি না। আসলে স্টুডেন্টদের প্রতি আমার ভরসা ছিল। ওরা নিশ্চয়ই ভালো কাউকে দেবে। ড. ইউনূসের প্রতি পজিটিভ একটা আকাঙ্ক্ষা আগে থেকেই ছিল আমার। চাইছিলাম উনি হোক। সেটাই হলো। ভাবলাম সে দেশটাকে হয়তো পরিবর্তনের দিকে নিয়ে যেতে পারবেন।\n\nআর ডাক পাওয়া প্রসঙ্গে আমার সচেতন সিদ্ধান্ত ছিল। আমি কোনও কিছুতে যাবো না। লীগ আমলেও সুযোগ এসেছে অনেক। তখনও নেইনি। এখন গণঅভ্যুত্থান পরবর্তী সময়ে সুযোগ যে আসে নাই তা নয়। আমি এর জন্য সম্মানিত। অনেক বড় পজিশনের অফারও পেয়েছি। শুধু কমিটির সদস্য না, অনেক বড় প্রস্তাব ছিল। কিন্তু আমি বিনয়ের সঙ্গে ফেরত দিয়েছি। আমি মনে করি এসব কাজের যোগ্যতা আমার নেই। আমার যে পারসোনালিটি, সেখানে সবার সঙ্গে মিশে কাজ করার ক্ষমতা নেই। অন্যরা যারা গেছেন তাদের নিয়ে খুব একটা মন্তব্য করতে চাই না।\n\nঅমিতাভ রেজা চৌধুরী:এই সময়ে খুব চিন্তিত ছিলাম না। বুঝতেই পারছিলাম অন্তর্বর্তী একটা সরকার হবে। ১/১১-তে যা হয়েছে। কে হবে না হবে সেটা নিয়ে আমার ভাবনা ছিল না। বুঝতে পারছিলাম এমন কেউ আসবে যারা অভ্যুত্থানে ছিল, তারা সামনে আসবে। আশা করতেছিলাম আরও ভালো আরও রেডিক্যাল মানুষ আসবে। পরে দেখলাম এটা এক ধরনের পাওয়ার এক্সারসাইজ শুরু হলো। ৮ আগস্ট পর্যন্ত পরিষ্কার ছিল, একটা ইলেকশন ডেমোক্রেসি রিফর্ম করার মতো সরকার হবে। সংস্কারের বিষয়টা তখন মাথায় ছিল না। পরে অবশ্য অন্যরূপ ধারণ করলো। যেখানে সংস্কারটা মুখ্য দেখলাম।\n\nএই যে একটা রেজিম চেঞ্জ হয়ে আরেকটা রেজিমের উত্থান হলো। ১২ মাস কেটে গেলো। আপনার মূল্যায়ন কেমন? এভাবেও জানতে চাই, যেটা চেয়েছিলেন জুলাই ২৪-এ, সেটার দেখা কি পেয়েছেন জুলাই ২৫-এ পা ফেলে?\n\nঅমিতাভ রেজা চৌধুরী:এটা রেজিম চেঞ্জ না। এটা অভ্যুত্থান। যার ভেতর দিয়ে একটা অন্তর্বর্তী সরকার গঠিত হয়েছে। তাদের ম্যান্ডেট আছে আসলে। এক বছরে কী কাজ করেছে সেটা সমালোচনার বাইরে না। তাদের অপারগতা আছে।\n\nআমরা যেটা দেখতে চেয়েছি সেটা পাইনি, এটা ঠিক নয়। আমরা কি জানতাম কী চেয়েছি? জানতামই না। আমরা এটা জানতাম, একটা নন-ইলেকটেড স্বৈরাচারী সরকারের পরিবর্তন চাই। কিন্তু এখন যদি অন্য ইডিওলজিক্যাল চাপায়ে দেওয়া হয়, তাহলে তো হবে না। ফরাসি বিপ্লব বা মুক্তিযুদ্ধ বা কিউবা- সেগুলো ইডিওলজিক্যাল ছিল। কিন্তু জুলাই কোনও আদর্শিক লড়াই ছিল না। আমরা কে কি চেয়েছি সেটা সবাই জানি না। কোনও সিঙ্গেল লাইন নাই এই আন্দোলনের। রক্ত যারা দিয়েছে সেটার বিচারের দাবি ছিল মূলত। আমরা ক্ষোভে ফেটে পড়েছি হত্যা-রক্ত দেখে। সুতরাং এটার সাথে আকাঙ্ক্ষা পরিষ্কার না। হুম, সবার নিশ্চয় কিছু না কিছু আলাদা আলাদা আকাঙ্ক্ষা ছিল। সংস্কারের আকাঙ্ক্ষা পরে হইছে, এটা বিজয়ের আগে ছিল না।\n\nগত ১৬ বছরে আওয়ামী যে স্ট্যাবলিসটমেন্ট হয়েছে, সেটা রাতারাতি কচুকাটা সম্ভব না। সব ইনস্টিটিউশনে সেটার সেটআপ এখনও আছে। ফলে এটা ডিফিকাল্ট নতুন কিছু প্রত্যাশা করা। একমাত্র সম্ভব সরাসরি রাজনীতির মাধ্যমে ইলেকশনের মাধ্যমে যদি ফেয়ার সরকার গঠন করতে পারি, তাতেই প্রথম ক্রাইটেরিয়া শুরু হবে। বাকি সব চলমান।\n\nআজমেরী হক বাঁধন:জুলাইয়ে যারা রাজপথে ছিলাম, একেকজন একেক ইস্যুতে মাঠে নেমেছে। আমি চেয়েছি সাম্যের বাংলাদেশ, মানুষের অধিকার ও ন্যায়বিচারের জন্য। এমন দেশ সবসময়ের চাওয়া। সেই জায়গা থেকে এটা ঐতিহাসিক সুযোগ ছিল বলে মনে করছি। কিন্তু সত্যি বলতে আমাদের প্রত্যাশাও হয়তো বেশি ছিল। আমরা একটা দুর্নীতিগ্রস্ত দেশ। এ কারণে ভালো কাজ করা যে সহজে সম্ভব, তাও নয়। মব কালচার, নারীর প্রতি বিদ্বেষ। ভাস্কর্য ভাঙা হয়েছে। স্থাপনা ও মাজার ভাঙা হলো। সব মিলিয়ে আইনশৃঙ্খলাও হতাশার। এসব আসলে লজ্জার ও দুঃখের। যে স্বপ্ন দেখেছি, যে সুযোগ ছিল- সেটা হয়তো হারিয়েছি বলে মনে হয় এখন। সরকারের পারফরম্যান্স আমাকে অন্তত আনকমফোর্টেবল করেছে। ডিজহার্টেড হয়েছি।\n\nবিপ্লবে সরাসরি মাঠে ছিলেন। বিজয়ের পর তার ফল অনেকে ঘরে তুলেছেন। মানে উপদেষ্টা প্যানেল থেকে সরকারের নানান উপ-কমিটিতে ঠাঁই পেয়েছেন। অনেকে প্রস্তাব ফিরিয়েছেন। কেউ কেউ যোগ দিয়েও পদত্যাগ করেছেন। অনেকে আবার হাসিমুখে কাজ করছেন এখনও। বিষয়টি নিয়ে মানুষের মাঝে নেতিবাচক বয়ান রয়েছে। বলা হচ্ছে এটি সরকারের ‘হালুয়া-রুটি প্রকল্প’। যা প্রতি সরকারের আমলেই থাকে তাদের সমর্থকদের রিওয়ার্ড হিসেবে। পুরো বিষয়টি নিয়ে আপনার দৃষ্টিভঙ্গি বা অভিজ্ঞতা কেমন?\n\nঅমিতাভ রেজা চৌধুরী:এটা ইন্টারেস্টিং প্রশ্ন। হালুয়া-রুটি প্রকল্প। দেখেন, এটাকে বলা হয় ‘পলিটিক্যাল ক্যাপিটাল’। আপনে কীভাবে সমাজে প্রতিষ্ঠা পাবেন, সেটার দুটো পথ থাকে। একটি আদর্শিক, আরেকটা অর্থ ছিটানো। যেমন নায়ক অনন্ত জলিল ছবি বানায়। কারণ তার অনেক টাকা আছে। সে নিজের টাকা খরচ করে নিজে নায়ক হয়ে প্রতিষ্ঠা পেতে চায়। এটা তার ইকোনমিক্যাল ক্যাপিটাল। বাংলাদেশে আদর্শিক ক্যাপিটাল হয় বাবা থেকে ছেলে-মেয়ে বা পরিবারের সদস্যরা। আর যাদের টাকা আছে, তারা সেটা কাজে লাগায়।\n\nএই অভ্যুত্থানের মজার বিষয় হলো, এদের মধ্যে আদর্শিক ও অর্থনৈতিক দুটো পলিটিক্যাল ক্যাপিটালই অনুপস্থিত। সেটা না থাকলে তো ক্ষমতায় থাকা মুশকিল। এখন সেটা প্রমাণের জন্য ছবি-ভিডিও দরকারি। দেখবেন গত জুলাইতে কে কী পোস্ট দিয়েছে, ছবি দিয়েছে, সেগুলো এখন রিপোস্ট করছে অনেকে। কারণ এটাই তার একমাত্র পলিটিক্যাল ক্যাপিটাল। তার পলিটিক্যাল বা পারিবারিক ব্যাকগ্রাউন্ডও নেই আবার টাকাও নেই। ফলে পুরনো ফাইল সামনে এনে তারা প্রমাণ করতে চায়, কতো বড় বিপ্লবী ছিল তারা। কারণ এর বাইরে তার আর কিছু নেই এই সরকারের কাছে যাওয়ার। সেটা না থাকলে তো হবে না। কে কত বড় বিপ্লবী ছিল সেটা প্রমাণ করাই বড় চ্যালেঞ্জ এখন।\n\nযে বাচ্চাগুলো শহীদ হয়েছে, আহত হয়েছে, একমাত্র তাদেরই পলিটিক্যাল ক্যাপিটাল আছে এই সরকারের কাছে যাওয়ার। তাদের বাইরে আর কারও ক্যাপিটাল নাই। দেখা যাচ্ছে, এখনকার সরকারের সঙ্গে যুক্তরা এক ধরনের সুবিধা নেওয়ার চেষ্টায় রয়েছে, তারাই মূলত ক্যাপিটালহীন। এটা অনেকটা একই রকম, আওয়ামী রাজনীতি। কীভাবে আপনি পাওয়ারের কাছে যাবেন, সেই ফন্দি আঁটা। এর কারণ হচ্ছে, এদের তো আদর্শিক কোনও বেজমেন্ট নাই। রাজনৈতিক মতাদর্শ ঠিকঠাক না থাকলে একই বহিঃপ্রকাশ ঘটছে অনেকের মধ্যে। যেটা গত ১৫ বছর ছিল। এখনও বেশিরভাগ লোকের মধ্যেই দেখি পাওয়ার এক্সারসাইজ করতে। জুলাই স্পিরিটের সঙ্গে সেটা যায় না। এর কারণ, রাজনৈতিক মতাদর্শ নাই। ফলে বেশিরভাগই মূলত ‘হালুয়া-রুটি’!\n\nআমাকেও বলা হয়েছে বিভিন্ন কমিটিতে থাকতে। থাকি নাই। আমি পাওয়ারের সাথে কাজ করতে চাই না। করিনি কখনও।\n\nআজমেরী হক বাঁধন:এটা তাদের পারসোনাল বিষয়। আমি কারও ব্যক্তিগত বিষয়ে কথা বলতে চাই না। আগেই বলেছি, আমি অনেক বড় অফার পেয়েছি, কিন্তু গ্রহণ করিনি সানন্দে।\n\nবিজয়ের দিনে আজমেরী হক বাঁধন১০.\n\nদেশটা এখনও চলছে পুরনো পলিটিক্যাল চিত্রনাট্যে। সঙ্গে ঘটেছে ডানপন্থার উত্থান। এমন অভিযোগের বাস্তবতা কতটুকু? এবং সেই বাস্তবতায় একজন শিল্পী হিসেবে আপনার স্পষ্ট বয়ান জানতে চাই।\n\nআজমেরী হক বাঁধন:ডানপন্থা বলতে যা বুঝি, যারা এক্সট্রিমিস্ট বা একটা বিষয়ে অন্ধবিশ্বাসী। সেটা আগেও যে ছিল না তা নয়। যেমন হেফাজতে ইসলাম নামের একটি সংগঠন গঠন হয়েছিল। নারীদের অসম্মানের গল্প তো নতুন নয়। সাংস্কৃতিক বাধা নতুন নয়। এটা ছিলই। হয়তো এভাবে আমাদের কাছে পৌঁছায়নি। কিন্তু বিষয়গুলো হঠাৎ হয়নি। তবে আমি একদমই এসব একসেপ্ট করি না। আমি সম্পূর্ণ স্বাধীনতা চাই। প্রতিটি মানুষের অধিকার নিশ্চিত করতে চাই। বিপ্লবটা সেই আশাতেই করেছিলাম।\n\nঅমিতাভ রেজা চৌধুরী:দেখেন ডানপন্থার উত্থান, এই কথাটা বলতে কী বুঝায়। বাংলাদেশে আমরা রাইট উইং বলতে বুঝি ‘রেডিক্যাল ইসলামিস্ট’। আলাদা করে এটার উত্থানের কিছু নাই। আগে থেকেই ছিল। তাদের সঙ্গে কমপ্রোমাইজ করেই সরকার চলেছে আগে। একটা দেশে সেক্যুলার পলিটিক্যাল পার্টি যখন নেতৃত্ব দেয় না বা ব্যর্থ হয়, তখন এই উত্থানগুলো ঘটে। এর জন্য মূল ব্যর্থতা বিএনপিকে দিবো আমি। যেখানে দেশের প্রধান দল ব্যর্থ থাকে, সেখানে এমন ঘটনা তো সামনে আসবেই। এখান থেকে বাঁচার উপায় একটাই, দ্রুত একটা ফেয়ার ইলেকশন নিয়ে হাজির হতে হবে। প্রশ্ন করতে পারেন, দেশে তো ইলেকশন ফেয়ার হয় না, সম্ভব হয় না। কারণ এটা কমপ্লিকেটেড প্রসেস। এটা সত্যি কথা।\n\nমানছি, এখন এক ধরেনের চেহারা দেখা যাচ্ছে, সেটা রেডিক্যাল ইসলামিস্টের চেহারা। তাদের উত্থান হয়েছে ঠিক। তাহলে রেডিক্যাল লেফটের উত্থান হচ্ছে না কেন, সোকল্ড সেক্যুলার দলগুলো কী করছে? তারা যদি সামনে না আসে, তাহলে তো রেডিক্যাল ইসলামিস্টরা বসে থাকবে না। রেডিক্যাল সব ফ্রন্টই এক ধরনের ফ্যাসিস্ট। যদি আবার আমরা সেই রেডিক্যাল চক্রে পড়ে যাই, তাহলে আর রক্ষা নাই।\n\nশিল্পী হিসেবে আমি কথা বলতে চাই, কাজ করতে চাই। আমি কতটা সেক্যুলার, নাস্তিক না ইসলামিন্ট- সেটা আমার ব্যক্তিগত ইস্যু। আমি আমার কাজটা ও কথাটা স্বাধীনভাবে বলতে চাই। সেই স্বাধীনতায় যেন কেউ হামলা না করতে পারে, সরকার দেখবে সেটা। সমাজে সব ইডিওলজি থাকবে। ইসলাম ও কমিউনিজম- সব থাকবে। সেটার সঙ্গে যেন রাষ্ট্র মিশে না যায়, সেটা দেখতে হবে। সমস্যা হচ্ছে এটার সঙ্গে আমাদের রাজনীতি ও রাষ্ট্রক্ষমতা যুক্ত হয়ে যায় বারবার। যেটা ঠিক নয়। যা এখনও অনেকাংশে দেখতে পারছি। এটা হতাশার।\n\nশিল্পকলা থেকে শুটিং হাউজ; গত ১২ মাসে শুধু সাংস্কৃতিক সেক্টরে যা যা ঘটেছে, সেসবের মূল্যায়ন কীভাবে করবেন। বৈষম্যহীনতার পতাকা হাতে কেন এমন বৈষম্যের ঘটনা ঘটছে নিয়মিত?\n\nঅমিতাভ রেজা চৌধুরী:স্বাভাবিক না? একটা পাওয়ার যখন শিফট হয়, তখন নতুন পাওয়ার আসবে। পাওয়ার যেহেতু পরিষ্কার নয়, সেখানে ঘোলাজলে মাছও শিকার করবে অনেকে। ফলে বিভিন্ন মানুষ তার স্টেক নিয়ে হাজির হচ্ছে। সেটাই গত ১২ মাসে ঘটেছে। এটা অস্বাভাবিক বিষয় না। পাওয়ার তো এখন নাই। কে রিগেইন করবে পাওয়ার। এখন সবাই যার যার ক্যাপিটাল নিয়ে হাজির হবে। আমি বলছি, আমি মাইর খাইছি, আমি এই করছি, আমিও সরকার। বাংলাদেশের এখন যিনি প্রধান, তিনিই তো ছিলেন লীগের সবচেয়ে বড় শত্রু। এখন ক্যাপিটাল হয়ে দাঁড়াইছে কে লীগের সবচেয়ে বড় শত্রু ছিল, তাকে পুরস্কৃত করো! কাজ তো এভাবে হবে না। কাজ তো করতে হবে কাজ জানা লোকেরা। কে লীগের কত বড় শত্রু সেটার সঙ্গে কাজের যোগ্যতার বা রাষ্ট্রক্ষমতার সংযোগ নেই তো। এই প্রতিশোধের রাজনীতি দিয়ে কী আগানো যাবে? আমাদের একটা ন্যায্য দাবি- যারা এমন কিলিংয়ে ছিল তাদের বিচার করা। র‌্যানডমলি সবার নামে মামলার তো প্রয়োজন ছিল না। ম্যাচাকারের জন্য প্রধান কালপ্রিটরা তো স্পষ্ট। আর যে দুর্নীতি হয়েছে গত ১৬ বছরে বা ৫০ বছরে, সেগুলোর বিষয়ে সবাই জানে। সেটার বিচার করলেই হয়। এর বেশি কিছু তো দরকার নাই। কিন্তু সেটা তো হচ্ছে না।\n\nআজমেরী হক বাঁধন:আগেও বলেছি। যে ধরনের বাংলাদেশের স্বপ্ন দেখেছি, সেটা পাইনি। সেজন্যই ঘটনাগুলো ঘটছে। এর জন্য তীব্র প্রতিবাদ জানাই। শিল্প সংস্কৃতি বিকশিত হবে। প্রতিটি মানুষ অধিকার ফিরে পাবে- সেই স্বপ্ন এখনও দেখি।বিদেশের পথে অমিতাভ রেজা চৌধুরী১২.\n\nএই সরকার তথা প্রধান উপদেষ্টা কিংবা অন্য কোনও উপদেষ্টার প্রতি আপনার কোনও পরামর্শ, অনুরোধ, অনুযোগ কিংবা আবদার থাকলে জানাতে পারেন। নিশ্চয়ই আছে-\n\nআজমেরী হক বাঁধন:আসলে ওনাদের বলার মতো আর কিছু নেই। গত এক বছরে যে আশা করেছি, তা আমরা পাইনি। সেহেতু তাদের কাছে আর কোনও চাওয়ার আছে বলে মনে হয় না। এখন আমি চাই নির্বাচিত একটা সরকার। সেটা কতোটা ফল দেবে জানি না। তবে এর চেয়ে বেটার ফল পাবো বলে আশা করছি।\n\nঅমিতাভ রেজা চৌধুরী:আমার মতো মানুষের পরামর্শের দরকার নাই ওনাদের। অনেক পরামর্শ পাইছে এক বছরে। ওনাদের প্রতি আমার আকাঙ্ক্ষা একটাই- একটা ঠিকঠাক নির্বাচিত সরকার। এবং জাতীয় ঐক্য তৈরি করে সংবিধান ও দরকারি সংস্কার করা। সেটা নতুন সরকারের প্রধান ইশতেহার হওয়া উচিত।",
    "date": "2025-08-08T12:13:00+06:00",
    "language": "bn",
    "source": "bangla_tribune",
    "category": "entertainment",
    "tokens": 3485,
    "named_entities": [],
    "tags": [],
    "crawled_at": "2026-02-02T19:54:45.824020"
  },
  {
    "url": "https://www.banglatribune.com/entertainment/906052/%E0%A6%AC%E0%A6%BE%E0%A6%82%E0%A6%B2%E0%A6%BE%E0%A6%A6%E0%A7%87%E0%A6%B6%E0%A7%87-%E0%A6%A8%E0%A6%BF%E0%A6%9C%E0%A7%87%E0%A6%B0-%E0%A6%85%E0%A6%A8%E0%A7%87%E0%A6%95-%E0%A6%AD%E0%A6%95%E0%A7%8D%E0%A6%A4-%E0%A6%9C%E0%A6%BE%E0%A6%A8%E0%A6%BE%E0%A6%B0-%E0%A6%AA%E0%A6%B0-%E0%A6%AF%E0%A6%BE-%E0%A6%AC%E0%A6%B2%E0%A6%B2%E0%A7%87%E0%A6%A8-%E0%A6%95%E0%A7%87%E0%A6%9F",
    "title": "বাংলাদেশে নিজের অনেক ভক্ত জানার পর যা বললেন কেট উইন্সলেট",
    "body": "ব্রিটিশ নন্দিনী কেট উইন্সলেটকে যে চলচ্চিত্রের জন্য পৃথিবী গ্রহের বেশিরভাগ দর্শক চেনে, সেই ‘টাইটানিক’ প্রথমবার দেখেছিলাম ঢাকার মধুমিতা প্রেক্ষাগৃহে। তিন দশকেরও বেশি সময়ের ক্যারিয়ারে বড় পর্দা ও ছোট পর্দায় অনেক কাজ করেছেন তিনি। কিন্তু তার নামের পাশে ঘুরেফিরে আসে ‘টাইটানিক’। ছবিটির সুবাদে এখনও অসংখ্য পুরুষের স্বপ্নের নায়িকা ৪৯ বছর বয়সী এই অভিনেত্রী। নামিদামি এই তারকার সঙ্গে আলাপের সুযোগ পেলে হাতছাড়া করে কে!\n\nকেট উইন্সলেটের সর্বশেষ মুক্তিপ্রাপ্ত চলচ্চিত্রের নাম ‘লি’। গোল্ডেন গ্লোব অ্যাওয়ার্ডসের আন্তর্জাতিক ভোটার হিসেবে ছবিটি ঘরে বসে দেখার অ্যাকসেস এসেছিল। এটি মূলত দ্বিতীয় বিশ্বযুদ্ধের আলোকচিত্রী-সাংবাদিক লি মিলারের বায়োপিক। ১৯৮৫ সালে মায়ের আত্মজীবনী প্রকাশ করেন তার ছেলে অ্যান্টনি পেনরোজ। ‘লি’ তৈরি হয়েছে এই গ্রন্থ অবলম্বনে। হতবাক করার মতো ঘটনা হলো, ছবিটি নির্মাণে লেগেছিল আট বছর। কারণ বাজেট সংকট! কেট উইন্সলেটের মতো তারকা থাকার পরও! বাস্তবের একজন নারীর বায়োপিক বলেই কিনা হলিউডের নামজাদা স্টুডিওগুলো খুব একটা আগ্রহ দেখায়নি। শেষমেশ কেট উইন্সলেট অভিনয়ের পাশাপাশি ছবিটি প্রযোজনা করেন। এটাই তার প্রযোজিত প্রথম চলচ্চিত্র। প্রযোজক হিসেবে সৃজনশীল দায়িত্ব পালনের পাশাপাশি সব কলাকুশলীকে দুই সপ্তাহের সম্মানি নিজের অ্যাকাউন্ট থেকে দিয়েছেন তিনি।\n\n২০২৩ সালে সেপ্টেম্বরে টরন্টো আন্তর্জাতিক চলচ্চিত্র উৎসবে ‘লি’র উদ্বোধনী প্রদর্শনী হয়। ২০২৪ সালের সেপ্টেম্বরে ছবিটি মুক্তি পেয়েছে বড় পর্দায়। ফ্রান্সের মুজাঁ গ্রামে বোহেমিয়ান জীবনযাপনের পর নিউইয়র্ক সিটির ফ্যাশন মডেল হয়ে ওঠা লি মিলার কীভাবে দ্বিতীয় বিশ্বযুদ্ধে ভোগ ম্যাগাজিনের আলোকচিত্রী সাংবাদিক হিসেবে ভূমিকা রেখেছিলেন, ছবিটিতে সবই দেখানো হয়েছে। সেই সঙ্গে পরতে পরতে উঠে এসেছে যুদ্ধের ভয়াবহতা, পুরুষশাসিত সমাজে নারী নিপীড়ন ও তাদের নিরাপত্তাহীনতার চিত্র। ছবিটি পরিচালনা করেছেন ৬৫ বছর বয়সী আমেরিকান চিত্রগ্রাহক এলেন কুরাস।লি মিলারের ভূমিকায় কেট উইন্সলেট (ছবি-রোডসাইড অ্যাট্র্যাকশন)‘লি’র প্রচারণায় কেট উইন্সলেট অনেক সংবাদ সম্মেলনে অংশ নিয়েছেন। এর মধ্যে গোল্ডেন গ্লোব অ্যাওয়ার্ডসের আন্তর্জাতিক ভোটার হিসেবে ভার্চুয়ালি দুটি আয়োজনে প্রশ্ন করার সুযোগ পেয়েছি। তবে জনাকীর্ণ এক সংবাদ সম্মেলনে শুধু একটাই প্রশ্ন করার অনুমতি মিললো।\n\nজনি হক: আমি বাংলাদেশ থেকে বলছি। ‘টাইটানিক’ মুক্তির সময় থেকেই বাংলাদেশে আপনার বিপুলসংখ্যক ভক্ত আছে।\n\nকেট উইন্সলেট: বাহ, চমৎকার! তাহলে তো আমাকে একদিন বাংলাদেশে যেতে হবে।\n\nকেট উইন্সলেট: (হাসিমুখ)\n\nজনি হক: আমার প্রশ্ন হলো, লি মিলারের ভূমিকায় অভিনয়ের জন্য কীভাবে গবেষণা করেছিলেন? আপনি নিশ্চয়ই লি মিলারের ছেলে অ্যান্টনি পেনরোজের সঙ্গে দেখা করেছেন। তার মায়ের কোন দিকগুলো সম্পর্কে বেশি জানার চেষ্টা করেছেন?\n\nকেট উইন্সলেট: অ্যান্টনি পেনরোজ আমার খুব কাছের একজন বন্ধু। তার বয়স এখন সত্তরের কোঠায়। তাকে গত নয় বছর ধরে কাছ থেকে দেখেছি। সে মূলত আমার সঙ্গে বেশ কিছু সংবাদমাধ্যম ঘাঁটাঘাঁটিতে কাজ করেছে। এছাড়া আমরা একে অপরের সঙ্গে প্রশ্নোত্তর পর্বে অংশ নিয়েছি।কেট উইন্সলেট ও জনি হকআমার গবেষণায় লি মিলারের আর্কাইভ অবশ্যই কাজে লেগেছে, তবে অ্যান্টনি পেনরোজের সঙ্গে কথোপকথনের মাধ্যমে বেশি সমৃদ্ধ হয়েছি। বিশেষ করে লি মিলার ও তার সঙ্গে অ্যান্টনির সম্পর্কের ব্যাপারে জানতে পারা। যদিও এসব ব্যাপারে কথা বলা তার জন্য দুরূহ ছিল। মায়ের এসব বিষয়ে কথা বলা ছেলের জন্য সহজ ছিল না।\n\n‘লি’ ছবির আগে লি মিলারকে নিয়ে যারা কাজ করতে চেয়েছিলেন তাদের কাছে যা কিছু বলেছেন সেসবের চেয়ে অনেক বেশি তথ্য আমার সঙ্গে ভাগাভাগি করেছেন অ্যান্টনি। তিনি জানিয়েছেন, লি মিলারকে নিয়ে একজনের লেখা একটি পাণ্ডুলিপি প্রায় ৪০ বছর আগে প্রথম পাঠানো হয়েছিল তাকে। তাই বলা যায়, চার দশক ধরে অনেকেই লি মিলারের গল্প বলার চেষ্টা করেছেন। তার কাছে জানতে চাইলাম, ‘সেসব ছবির কোনোটিই কেন তৈরি হয়নি?’ তিনি শুধু বললেন, ‘কারণ কেউ কখনো তাকে সত্যিকার অর্থে ধরতে পারেনি।’ তাই বুঝে গিয়েছিলাম, আমাকে কেবল অ্যান্টনির সঙ্গেই কথা বলতে হবে ও তার যা বলার আছে সবই শুনতে হবে।\n\nআমার মনে হয়, কিছু বিষয়ে অ্যান্টনি নিজে থেকেই অনেকাংশে স্বীকার করে নিয়েছেন যেগুলো তার কাছে সত্যিই চ্যালেঞ্জিং মনে হয়েছে। যেমন লি মিলারের মতো নিদারুণ মানসিক আঘাতপ্রাপ্ত ও অ্যালকোহলে ঝুঁকে থাকা একজন ব্যক্তির ছায়ায় বেড়ে ওঠার সময়গুলো তার জন্য জটিল ছিল। তিনি সবকিছুই খোলামেলা বলেছেন। অ্যান্টনি এই চলচ্চিত্রের একজন সৃজনশীল পরামর্শদাতা। আমি নিশ্চিত করে বলতে পারি, আমরা অবশ্যই চিরকাল বন্ধু হয়ে থাকবো। সত্যি বলতে, লি মিলারকে নিয়ে গবেষণা থামাতে চান না তিনি। তার চাওয়া, আমরা যেন আগামীতেও লেগে থাকি। আমি তাকে বলেছি, ‘টনি, আমরা আরেকটি ছবি বানাতে পারবো না।’ তিনি তখন বলেন, ‘ওহ, প্লিজ।’ তাকে আবার বলি, ‘আমি মনে করি না আমরা পারবো, টনি।’ তিনি সত্যিই চমৎকার একজন মানুষ। অসাধারণ একজন মানুষ।কেট উইন্সলেটজনি হক: ধন্যবাদ, কেট!\n\nকেট উইন্সলেট: আপনাকেও ধন্যবাদ।\n\n[ব্যস, সেদিন এটুকুই আলাপ করার সুযোগ ছিল। কিন্তু তাতে অতৃপ্তি রয়ে গেলো! তাই ভাবছিলাম আরেকটা সুযোগ যদি পাওয়া যেতো। ‘লি’ ছবির প্রচারণার দায়িত্বে থাকা শেল্টার পিআর-এর কর্মকর্তাদের সঙ্গে ইমেইলের পর ইমেইল চালাচালির পর আশার আলো উঁকি দিলো। শেষমেশ কেট উইন্সলেটের কাছ থেকে আলাদা সময় পাওয়ার প্রতিশ্রুতি দিলেন তারা। কিন্তু সময় মাত্র পাঁচ মিনিট! এটুকু সময়ের মধ্যে যা কিছু আলাপ সেরে নিতে হবে। কারণ তার মহাব্যস্ততা। অবশেষে সেই কাঙ্ক্ষিত সময় এলো। জুম ভিডিওতে কেট উইন্সলেট সরাসরি!]\n\nজনি হক: আমি বাংলাদেশ থেকে যুক্ত হয়েছি। আপনার মূল্যবান সময় পেয়ে আমি আনন্দিত।\n\nকেট উইন্সলেট: আপনার সঙ্গে দেখা করে ভালো লাগছে।\n\nজনি হক: ‘লি’ দেখে আমার খুব ভালো লেগেছে। ইতোমধ্যে দুবার দেখেছি ছবিটি। সাক্ষাৎকার দেওয়াসহ বেশ কিছু দৃশ্যে আপনাকে প্রচুর ধূমপান করতে দেখা যায়। এছাড়া পেশাদার আলোকচিত্রীর মতো ক্যামেরা চালিয়েছেন, টাইপরাইটার মেশিন দিয়ে টাইপ করেছেন, ফরাসি ভাষায় সংলাপ বলেছেন। এগুলো কি এই ছবির জন্যই শিখেছেন? নাকি আগে থেকেই জানা ছিল?\n\nকেট উইন্সলেট: শুরুতে বলে নিই, ধূমপানের দৃশ্যগুলোতে নকল সিগারেট ব্যবহার করেছি! ছবিতে যে মডেলের টাইপরাইটার মেশিন ছিল, সেটি আমাকে শিখতে হয়েছে। তবে আগে থেকেই টুকটাক টাইপ করা জানতাম। এছাড়া ক্যামেরা চালানো শিখেছি। কারণ ক্যামেরাকে শুধুই প্রপস হিসেবে ব্যবহার করতে চাইনি। ছবি তোলার দৃশ্যগুলোতে সত্যিকারের পেশাদার আলোকচিত্রীর মতো মনোযোগী থাকতে চেয়েছি। কারণ লি মিলার একজন আলোকচিত্রী ছিলেন। যেকোনও চরিত্রের জন্য নতুন কিছু শেখার প্রয়োজন হলে আমি আগ্রহ নিয়ে সেসব করি।‘লি’র দৃশ্যে অ্যান্ডি স্যামবার্গ ও কেট উইন্সলেট (ছবি-রোডসাইড অ্যাট্র্যাকশন)জনি হক: ‘লি’ ছবিটি তৈরি করতে আট বছর লেগেছে। এর অন্যতম কারণ ছিল বাজেট সমস্যা। হলিউডে অনেক হেভিওয়েট স্টুডিও থাকা সত্ত্বেও এত গুরুত্বপূর্ণ একজন ব্যক্তিকে নিয়ে চলচ্চিত্র নির্মাণের ক্ষেত্রে অর্থ সংকটকে আপনি কীভাবে দেখেন? এটি একটি নারীকেন্দ্রিক ও একজন নারী পরিচালিত ছবি বলে বাজেটের প্রতিকূলতা ছিল বলে মনে করেন?\n\nকেট উইন্সলেট: স্বাধীন চলচ্চিত্র নির্মাণ করা কঠিন। সবদিক দিয়েই এই কাজটা এখন চ্যালেঞ্জিং। কারণ কেউই ঝুঁকি নিতে চায় না। নারী হিসেবে চলচ্চিত্র নির্মাণ করা যেমন কঠিন, কোনও নারীকে নিয়ে এই কাজ করা তেমনই কঠিন। তাই বলে হাল ছেড়ে দিলে তো হবে না। আমাদের কাজ করে যেতে হবে। লি মিলারের জীবনের গল্প খুবই গুরুত্বপূর্ণ। তিনি ভীষণ সাহসী ও অসাধারণ একজন ব্যক্তিত্ব ছিলেন। পুরুষতান্ত্রিক সমাজে নারী হিসেবে স্বতন্ত্র ভূমিকা রেখে ঠিকই নিজের অধিকার আদায় করে গেছেন তিনি। লি মিলার জানতেন, তিনি এর যোগ্য। কোনও প্রতিকূলতা তাকে থামাতে পারেনি। তাই তার গল্প পর্দায় তুলে আনতে আমরা কঠিন পথ পাড়ি দিতে হলেও থামিনি। ‘লি’ আমরা তৈরি করতে পেরেছি।\n\nজনি হক: অভিনয়ের পাশাপাশি ‘লি’ ছবিটি প্রযোজনা করেছেন। এটাই আপনার প্রথম প্রযোজিত চলচ্চিত্র। প্রি-প্রোডাকশনের সময় বাজেট কম থাকার কারণে আপনি নিজের টাকায় ক্রুদের দুই সপ্তাহের সম্মানি দিয়েছেন। ভবিষ্যতে কি পরিচালনায় আত্মপ্রকাশ করবেন?\n\nকেট উইন্সলেট: দেখা যাক!\n\nজনি হক: যতদূর জানি, আপনার ‘টাইটানিক’ (১৯৯৭) ও ‘রেভল্যুশনারি রোড’ (২০০৮) ছবির সহকর্মী লিওনার্দো ডিক্যাপ্রিও ‘লি’র একটি প্রদর্শনীর আয়োজন করেছেন লস অ্যাঞ্জেলেসে। তিনি নিশ্চয়ই ছবিটি দেখেছেন ও আপনাকে প্রতিক্রিয়া জানিয়েছেন!‘লি’র পোস্টারের সামনে কেট উইন্সলেট ও লিওনার্দো ডিক্যাপ্রিও (ছবি-এক্স)কেট উইন্সলেট: হ্যাঁ, লিও ছবিটি দেখেছে। সে জানে, আমি অনেক বছর ধরে চেষ্টা করে ‘লি’ তৈরি করতে পেরেছি। ছবিটি নিয়ে সে গর্বিত। লিও নিজে থেকেই ছবিটির একটি প্রদর্শনীর আয়োজন করেছে। এজন্য আমি উচ্ছ্বসিত। তার কাছ থেকে এই আয়োজন আমার জন্য পরম পাওয়া।\n\nজনি হক: বাংলাদেশে আপনার অসংখ্য ভক্ত। ‘টাইটানিক’ মুক্তির সময় অর্থাৎ ১৯৯৭ থেকে এখানে আপনি ব্যাপক জনপ্রিয়। তাদের জন্য কিছু বলুন।\n\nকেট উইন্সলেট: এত বছর ধরে আমার ছবি দেখা ও আমাকে ভালোবেসে যাওয়ার জন্য বাংলাদেশের সব দর্শক ও ভক্তকে অনেক ধন্যবাদ।\n\nকেট উইন্সলেট: আপনাকে অনেক ধন্যবাদ।\n\n[পুনশ্চ: পরিচালনায় আসবেন কিনা প্রশ্নের উত্তরে ঠোঁটের কোণে হাসি রেখে কেট উইন্সলেট শুধু বলেছিলেন ‘দেখা যাক!’ তার হাসিই বলে দিচ্ছিল সেদিন খুব বেশি দূরে নেই! সাক্ষাৎকার নেওয়ার কিছু দিন পরেই জানতে পারি, পরিচালনায় আত্মপ্রকাশ করতে যাচ্ছেন কেট উইন্সলেট। ছবির নাম ‘গুডবাই জুন’। এতে মুখ্য চরিত্রে তিনিই অভিনয় করবেন। নেটফ্লিক্সের উদ্যোগে ছবিটির দুই প্রযোজকের একজন তিনিই। ‘গুডবাই জুন’-এর গল্পকার ও চিত্রনাট্যকার কেট উইন্সলেটের ছেলে জো অ্যান্ডার্স। তার মেয়ে মিয়া থ্রেপলটন পেশায় অভিনেত্রী। কেটের নতুন যাত্রায় শুভকামনা।]",
    "date": "2025-07-07T13:04:46+06:00",
    "language": "bn",
    "source": "bangla_tribune",
    "category": "entertainment",
    "tokens": 1254,
    "named_entities": [],
    "tags": [],
    "crawled_at": "2026-02-02T19:54:50.551379"
  },
  {
    "url": "https://www.banglatribune.com/entertainment/896953/%E0%A6%AD%E0%A6%BE%E0%A6%B2%E0%A7%8B-%E0%A6%95%E0%A6%BE%E0%A6%9C-%E0%A6%95%E0%A6%B0%E0%A6%A4%E0%A7%87-%E0%A6%B8%E0%A6%AC-%E0%A6%A6%E0%A7%87%E0%A6%B6%E0%A7%87%E0%A6%87-%E0%A6%A7%E0%A6%95-%E0%A6%B2%E0%A6%BE%E0%A6%97%E0%A7%87-%E0%A6%AE%E0%A6%B9%E0%A6%B8%E0%A6%BF%E0%A6%A8%E0%A6%BE",
    "title": "ভালো কাজ করতে সব দেশেই ধক লাগে: মহসিনা",
    "body": "মহসিনা আক্তার, সময়ের অন্যতম মেধাবী নাম। মঞ্চ নিয়েই তার যত ধ্যান-জ্ঞান। মঞ্চে তার ক্ষুরধার অভিনয়ে মুগ্ধতায় ভাসে দর্শক। মঞ্চের পেছনেও তার উপস্থিতি অসম্ভব উজ্জ্বল। তিনি একাধারে অভিনেতা, নির্দেশক, কস্টিউম ডিজাইনার। সেই সঙ্গে শিক্ষকও। মঞ্চের এতসব ব্যস্ততা ছাপিয়ে এবার তিনি হাজির হতে যাচ্ছেন বড় পর্দায়। তাও আবার শুরুতেই পর্দা ভাগ করে নিলেন জয়া আহসানের সঙ্গে। তাদের সিনেমা ‘জয়া আর শারমিন’। যা নির্মিত হয়েছে করোনাকালের ঘোর অন্ধকার সময়ে। এর মধ্যে সিনেমাটির ট্রেলার মুক্তি পেয়েছে। যেখানে জয়ার পাশাপাশি মহসিনার সাবলীল উপস্থিতিতে মুগ্ধ দর্শক। অভিনয়ের ক্ষুধা, প্রথম সিনেমা উপস্থিতি, জয়া আহসানের সঙ্গে পর্দা শেয়ার, নিজের কাজের ফিলোসফি, সব মিলিয়ে বাংলা ট্রিবিউনের সঙ্গে একান্ত আলাপে যেমনটা বললেন তিনি-বাংলা ট্রিবিউন:থিয়েটারের চার দেয়ালের করতালি পেরিয়ে সিনেমা পর্দায় অভিষেক, শারমিন হয়ে ওঠার জার্নি কেমন ছিল?\n\nমহসিনা আক্তার:হ্যাঁ অভিষেক, আবার অন্য দিক থেকে দেখলে তাও নয়! কারণ এটা আমার প্রথম অভিনয় না। হ্যাঁ, মাধ্যম আলাদা। একজন অভিনেতা তো কখনোই সম্পূর্ণ ‘চরিত্র’ হয়ে ওঠে না, তার নিজের সচেতন সত্তাটাও পেছনে থেকে যায়, যা অভিনেতাকে পরিচালিত করে। আপনার প্রশ্নের ‘জার্নি’ শব্দটা গুরুত্বপূর্ণ এক্ষেত্রে। ‘মহসিনা’ থেকে ‘শারমিন’ হওয়ার দিকে যাত্রা করেছি। শারমিনের কতো কাছে পৌঁছেছি, সেটা দর্শক দেখে বলতে পারবেন।\n\nবাংলা ট্রিবিউন:মঞ্চে দীর্ঘদিন ধরে কাজ করছেন আপনি, সেক্ষেত্রে পর্দায় অভিনয় করার ক্ষেত্রে আলাদা করে অভিনয়ের কোন বিষয়টি ভাবনায় রাখতে হয়েছে?\n\nমহসিনা আক্তার:অভিনয় তো অভিনয়ই। যে মাধ্যমেই হোক, একজন ট্রেইন্ড অভিনেতার এই বিষয়ে সমস্যা হবার কথা না। যেমন, যে সাঁতার শিখেছে, সে সব জলেই  ভাসতে পারবে। শুধু তাকে বুঝতে হবে কোথায় কতটুকু বিন্যস্ত হতে হবে ভেসে থাকার জন্য। সমুদ্রে আর খালে বা নদীতে সাঁতার এক না, তা বোঝা জরুরি। অবশ্যই খেয়াল রাখতে হয়েছে মাধ্যমটা ভিন্ন। সেভাবেই নিজেকে অভিযোজিত করতে হয়েছে। কিন্তু তাও পূর্বের ট্রেনিংয়ের অভিজ্ঞতা থেকে নেয়া। এ ক্ষেত্রে দুইটা উপাদান খুব কাজে দেয়- স্তানিস্লাভস্কি পদ্ধতির অ্যাডাপটেশন এবং ভিউ পয়েন্টসের কিছু উপাদান।সিনেমার দৃশ্যে জয়া ও মহসিনাবাংলা ট্রিবিউন:জয়া আহসান পর্দার মানুষ, অভিজ্ঞতাও অনেক। একসঙ্গে কাজ করার অভিজ্ঞতা কেমন ছিল?মহসিনা আক্তার:জয়া আপার সঙ্গে আমার ব্যক্তিগতভাবে পরিচয় ছিল না। কিন্তু তার কাজ আমি দেখেছি, সেই অর্থে তিনি আমার পরিচিত। শুটিংয়ের সময় জেনেছি তিনিও মঞ্চে আমার কাজ দেখেছেন। জয়া আপাকে কাছ থেকে জানার সুযোগ হয়েছে এই কাজের মধ্য দিয়ে। এই কাজটা কিন্তু অন্য শুটিংয়ের মতো ছিল না। ৮/৯ জন মানুষের একটা দল, যারা লকডাউনের সময় একটা ঘরে থেকে কাজটা করেছি। আমরা বেশিরভাগ সময় এক ছাদের নিচে কাটিয়েছি। সময়টাই এমন ছিল, আমরা সবাই এক অন্য জগতে বাস করছিলাম। কোভিডে প্রতিদিন মানুষের মৃত্যু আমাদের মনোজগতকে বদলে দিয়েছিল। খুব ছোট্ট ফ্ল্যাটে আমরা কাজটা করেছি, ঘরটা আর মানুষগুলো দ্রুতই আপন হয়ে উঠেছিল। আর ব্যস্ত ঢাকায় অকস্মাৎ সুনসান নীরবতা ছিল সঙ্গে। কোনও তাড়া নাই কারও। সারা জীবন মনে রাখার মতো ঘটনা শুটিংয়ের ওই কয়দিন। জয়া আপার সঙ্গে খুব সুন্দর সময় কেটেছে! তার এত বছরের অভিজ্ঞতায় তিনি জানেন, তার করণীয় কী। নিজের একটা কাজের ধরনে গড়ে তুলেছেন তিনি। আমি তার সঙ্গে কাজ করে আনন্দিত।\n\nবাংলা ট্রিবিউন:চরিত্রায়ণের ক্ষেত্রে বা প্রয়োজনে জয়ার সঙ্গে কখনও আলোচনা হতো কিনা? হলে কী ধরনের?\n\nমহসিনা আক্তার:আমরা পরিচালক, লেখক, ডিওপিসহ একসাথে বসেছি। রিহার্সাল করেছি। পরিচালক পিপলু আর খান একসময় থিয়েটারে যুক্ত ছিলেন। থিয়েটারের ট্রেনিং তার জন্য গুরুত্বপূর্ণ। কাজেই তিনি বিভিন্ন থিয়েটার গেম করিয়েছেন আমাদের। আমি আর জয়া আপা খুব আনন্দের সঙ্গে সেগুলো করেছি। আমরা কয়েক দিন লম্বা সময় রিহার্সাল করেছি এবং অনেক আলাপ করেছি স্ক্রিপ্ট নিয়ে।মহসিনা আক্তারবাংলা ট্রিবিউন:কেমন উপভোগ করেছেন সব মিলিয়ে?\n\nমহসিনা আক্তার:অল্প কিছু মানুষ, তারা একে অপরের প্রতি শ্রদ্ধাশীল। যখন শিল্পচর্চা বন্ধ, তখন তারা উঠেপড়ে লেগেছিল একটা গল্প বলার জন্য। শুটিং সেটে প্রতিটি মানুষ সহানুভূতিশীল এবং দায়িত্বশীল ছিলেন। পরিচালক, সিনেমাটোগ্রাফার থেকে শুরু করে প্রত্যেকটা মানুষের ভেতরে সৃষ্টির আনন্দ ছিল। একদল ইয়াং নারী শিল্পী ছিলেন, যারা পরিবেশটা আরও সুন্দর করে তুলেছিলেন। আমি প্রত্যেক মুহূর্ত উপভোগ করেছি! এবং কিছু বন্ধুত্ব তৈরি হয়েছে যা সারা জীবন থেকে যাবে...!\n\nবাংলা ট্রিবিউন:আপনি মঞ্চের একজন দক্ষ অভিনয়শিল্পী। কিন্তু বড় পর্দায় সবাই প্রথম দেখবেন আপনার অভিনয়। আলাদা কোনও ভাবনা কাজ করছে কি? মানে, কতটা আগ্রহী নিজের প্রথম কাজ সিনেমার পর্দায় দেখতে?\n\nমহসিনা আক্তার:আপনি বলার পর বড় পর্দা মাথায় এলো। আমার এই বিষয়টা মনেই আসেনি। আমি একটা চরিত্র দেখেছি। তার আকাঙ্ক্ষা কী, সেটা বুঝেছি। তাকে রক্তে-মাংসে একজন মানুষ হিসেবে তৈরি করতে চেয়েছি। আমার কাজ শেষ। আমি এক্সাইটেড অবশ্যই অভিজ্ঞতা লাভ করতে। পাঁচ বছর পর আবার ওই ছোট্ট দলটা একত্রিত হচ্ছে মুক্তি উপলক্ষে, সেটাও খুব আনন্দের। অভিজ্ঞতার অভাবে বাকিটা আসলে বুঝতে পারছি না কী হবে, তাই সময়ের অপেক্ষা এখন! ১৬ মে ছবিটি মুক্তি পাচ্ছে।‘বিস্ময়কর সবকিছু’ নাটকের একটি দৃশ্যে মহসিনা আক্তারবাংলা ট্রিবিউন:সিনেমা পর্দায় নিয়মিত হওয়ার ইচ্ছে আছে কি?\n\nমহসিনা আক্তার:হা হা হা...!! কে জানে ভবিষ্যতে কী আছে। এত অনিশ্চিত জীবন, তার  থেকে অনিশ্চিত আমাদের এই পথ। শিল্পের পথ...পদে পদে সংকটময়, কঠিন! তাই আমি শুধু আজকের (বর্তমানের) কথা ভাবি। যে কাজে আনন্দ পাই করে যাই। আমার সৃষ্টি  করতে ভালো লাগে। আমি জীবনের এই পর্যায়ে এসে এটা নিশ্চিত, যে কাজে সৃষ্টির আনন্দ নাই, তা আমার জন্য না। তাই আমি কঠিনেরেই বেসেছি ভালো। আর পর্দার বিষয়ে আগ্রহের কথা যদি বলেন, আমার অসীম আগ্রহ আর পরিকল্পনা দুটোই আছে ভবিষ্যতের জন্য।\n\nবাংলা ট্রিবিউন:অনেকে বলেন এই দেশে, মঞ্চে কাজ করতে ধক লাগে। আপনি এই সময়ের একজন অন্যতম গুণী মঞ্চকর্মী। আপনার অভিজ্ঞতাও কি তাই বলে?\n\nমহসিনা আক্তার:ভালো কাজ করতে সব দেশেই ধক লাগে। মাঝারি মানের কাজ আরামে করে ফেলা যায়। পৃথিবীর কোনও দেশ আর্টিস্টের জন্য আরামদায়ক নয়। কিন্তু ভিন্ন ভিন্ন দেশে সংকটও আলাদা। আমাদের পরিস্থিতিটা আরও জটিল। থিয়েটারে আয়ের কোনও উৎস নেই, মঞ্চ নেই পর্যাপ্ত, মহড়া কক্ষ নেই। ফলে প্রশিক্ষিত দক্ষ শিল্পী-কুশলী বাড়ছে না। জীবনের অধিকাংশ সময় পার করতে হয় থিয়েটার থেকে টাকা না আয় করে। এবং জীবন পরিচালনার জন্য অন্য জায়গায় কাজ করতে হয়। এই ব্যস্ত শহরে সেটা প্রায় অসম্ভব হয়ে পড়েছে। অনেক আগ্রহী নাট্যকর্মী এই বাস্তবতায় ঝরে পড়ে। এই পরিস্থিতির পরিবর্তন না হলে মান বজায় রাখা কঠিন। এর বাইরে দর্শকের আকাল তো সব থেকে বড় সংকট। দর্শকের আকালের বড় কারণ ছোটবেলা থেকেই এ দেশে মানুষের কিছু দেখার অভ্যাস তৈরি হয় না। যা সচেতনভাবে তৈরি করতে হয় বছরের পর বছর ধরে।\n\nপৃথিবীর অন্যান্য দেশে দর্শকের অভাব নেই। তারাও সব সময় এমন ছিল না, তারাও বহু বছরের চর্চায় এমন জায়গায় এসে পৌঁছেছে। রাষ্ট্রের সেদিকে কোনও পদক্ষেপ নেই। কোনও পৃষ্ঠপোষকতা নেই। সব সময়ই সংস্কৃতি চর্চার বিষয়টা অবহেলিত ছিল এবং আছে রাষ্ট্রের কাছে। এই রাষ্ট্র একজন মানুষের খুব সামান্য দায়িত্বই নেয়। নিজের জীবনটা নিজেকে দেখতে হবে। জীবন যুদ্ধে টিকে থাকতে প্রতিনিয়ত দৌড়ের ওপর থাকে অধিকাংশ মানুষ। তাই থিয়েটারে শিল্পীর সংখ্যাও কমছে। এমন পরিস্থিতিতে থিয়েটার করা কঠিনই বটে। আশার কথা, তাই বলে এই চর্চা বন্ধ নেই। সীমিত আকারে হলেও নাট্যশিল্পীরা নতুন পথ খুঁজে চলেছে, কোনও পৃষ্ঠপোষকতার আশায় বসে না থেকে নিজেদের নতুন পথ খুঁজতে হবে!সিনেমার দৃশ্যে মহসিনা আক্তারবাংলা ট্রিবিউন:অনেক অভিনেতাই পর্দার জৌলুসে মজে গিয়ে মঞ্চ থেকে নিজেকে সরিয়ে নেন। এই বিষয়টিকে আপনি কীভাবে দেখেন?মহসিনা আক্তার:সবার যার যার ভালো লাগার জায়গা আছে। কেন ভাবছেন পর্দার জৌলুসে মঞ্চ থেকে অনেকে সরে যায়! হয়তো সে মঞ্চে আসেই পর্দায় যাওয়ার জন্য। আমি এটাতে কোনও ক্ষতি দেখি না। এক মাধ্যম থেকে মানুষ আরেক মাধ্যমে বিচরণ করতেই পারে। তা বরং দুই শিল্প মাধ্যমের জন্যই ভালো। এতে দুই মাধ্যমই সমৃদ্ধ হয়। যেখানেই কাজ করছে তা কতোটা সততার সঙ্গে করছে, সেটা গুরুত্বপূর্ণ। কাজটাকে উন্নয়নের জন্য কতটুকু শ্রম দিচ্ছেন সেটা গুরুত্বপূর্ণ। সমস্যা হচ্ছে, এদেশে সেই ‘সততার অভাব’টা খুব দেখা যায়। তা ক্ষতিকর, হতাশার!মঞ্চে অনবদ্য মহসিনা আক্তারবাংলা ট্রিবিউন:সবাই অধীর অপেক্ষা করছে পর্দায় আপনার অভিনয় দেখার জন্য। আপনি মঞ্চে নিজেকে প্রমাণ করেছেন, পর্দায় নিজেকে প্রমাণ করার জন্য আলাদা চাপ কাজ করছে কিনা?\n\nমহসিনা আক্তার:আমি কৃতজ্ঞ ও উদ্বেলিত যদি একজন মানুষও আমার কাজ দেখার জন্য অপেক্ষা করেন। সেই একজন মানুষই আমার জন্য খুব গুরুত্বপূর্ণ। আমি অভিনেতা হয়ে যাইনি, এক যাত্রাপথে আছি। সেই পথে চড়াই-উতরাই  আছে। আমি সেটা উপভোগ করি। আর প্রমাণ কার কাছে! না সেই চাপ নিই। প্রতিটি কাজ শিক্ষা দেয়। সবচেয়ে খারাপ কাজ হয়তো সবচেয়ে বেশি শিক্ষা দেয়। এই কাজ থেকে শিক্ষা নেবার জন্য আমি আগ্রহী। দর্শকের মতামত আমি সবটাই গ্রহণ করতে প্রস্তুত, ভালো এবং মন্দ।মহসিনা আক্তার",
    "date": "2025-05-04T14:13:05+06:00",
    "language": "bn",
    "source": "bangla_tribune",
    "category": "entertainment",
    "tokens": 1218,
    "named_entities": [],
    "tags": [],
    "crawled_at": "2026-02-02T19:54:55.031285"
  },
  {
    "url": "https://www.banglatribune.com/my-campus/932337/%E0%A6%B8%E0%A6%AE%E0%A7%8D%E0%A6%AA%E0%A7%82%E0%A6%B0%E0%A6%95-%E0%A6%AC%E0%A7%83%E0%A6%A4%E0%A7%8D%E0%A6%A4%E0%A6%BF%E0%A6%B8%E0%A6%B9-%E0%A7%AB-%E0%A6%A6%E0%A6%BE%E0%A6%AC%E0%A6%BF%E0%A6%A4%E0%A7%87-%E0%A6%9C%E0%A6%AC%E0%A6%BF-%E0%A6%9B%E0%A6%BE%E0%A6%A4%E0%A7%8D%E0%A6%B0-%E0%A6%85%E0%A6%A7%E0%A6%BF%E0%A6%95%E0%A6%BE%E0%A6%B0-%E0%A6%AA%E0%A6%B0%E0%A6%BF%E0%A6%B7%E0%A6%A6%E0%A7%87%E0%A6%B0",
    "title": "সম্পূরক বৃত্তিসহ ৫ দাবিতে জবি ছাত্র অধিকার পরিষদের",
    "body": "জগন্নাথ বিশ্ববিদ্যালয়ের (জবি) শিক্ষার্থীদের প্রতিশ্রুত আবাসন ভাতা (সম্পূরক বৃত্তি) দ্রুত প্রদান, স্বচ্ছ তালিকা প্রকাশ এবং সুস্পষ্ট রোডম্যাপ ঘোষণাসহ পাঁচ দফা দাবিতে সংবাদ সম্মেলন করেছে শাখা ছাত্র অধিকার পরিষদ।\n\nসোমবার (২ ফেব্রুয়ারি) দুপুরে বিশ্ববিদ্যালয়ের ভাষা শহিদ রফিক ভবনের নিচে লিখিত বক্তব্যের মাধ্যমে এসব দাবি জানায় সংগঠনটি। লিখিত বক্তব্য পাঠ করেন শাখা ছাত্র অধিকার পরিষদের দফতর সম্পাদক কাজী আহাদ।\n\nতিনি বলেন, যমুনা ঘেরাও আন্দোলনে শিক্ষার্থীদের অন্যতম প্রধান দাবি ছিল অন্তত ৭০ শতাংশ শিক্ষার্থীকে আবাসন ভাতা প্রদান, যা বিশ্ববিদ্যালয় প্রশাসন ২০২৬ সালের জানুয়ারি মাস থেকে বাস্তবায়নের প্রতিশ্রুতি দেয়। কিন্তু দুঃখের বিষয় হলো, জানুয়ারি মাস পার হয়ে ফেব্রুয়ারি এলেও জগন্নাথ বিশ্ববিদ্যালয়ের শিক্ষার্থীরা এখনো তাদের প্রতিশ্রুত সম্পূরক বৃত্তির অর্থ হাতে পায়নি। এ সংক্রান্ত একটি তালিকা প্রকাশ করা হলেও তা প্রশ্নবিদ্ধ ও ভিত্তিহীন। কারণ, ওই তালিকায় বৃত্তির জন্য আবেদন না করা শিক্ষার্থীরাও রয়েছেন।\n\nতিনি আরও বলেন, অনিশ্চয়তা ও অসঙ্গতির পরও জগন্নাথ বিশ্ববিদ্যালয় কেন্দ্রীয় ছাত্র সংসদ (জকসু)-এর প্রতিনিধিদের ভূমিকা শিক্ষার্থীদের প্রত্যাশার বিপরীত। বারবার “এই সপ্তাহ বা আগামী সপ্তাহ” এমন আশ্বাস দেওয়া হলেও বাস্তবে কোনও কার্যকর সমাধান হচ্ছে না। বাংলাদেশ ছাত্র অধিকার পরিষদ বিশ্বাস করে, জকসু শিক্ষার্থীদের দীর্ঘ আন্দোলনের ফসল। এরপরও যদি শিক্ষার্থীরা বারবার হতাশ হয় বা পুনরায় আন্দোলন করতে হয়, তবে তা অত্যন্ত দুঃখজনক ও অনাকাঙ্ক্ষিত। আমরা চাই, জকসু সফল হোক এবং শিক্ষার্থীদের প্রকৃত স্বার্থরক্ষায় কার্যকর ভূমিকা পালন করুক। এ লক্ষ্যে আমরা জকসু প্রতিনিধিদের সহযোগিতা করতে সর্বদা প্রস্তুত।\n\nসংবাদ সম্মেলনে তাদের পাঁচ দফা দাবি হলো—\n\nঅনতিবিলম্বে শিক্ষার্থীরা কবে সম্পূরক বৃত্তি পাবে, সে বিষয়ে একটি সুস্পষ্ট সময়সূচি ও নির্দিষ্ট রোডম্যাপ প্রকাশ করতে হবে।\n\nসম্পূরক বৃত্তিকে কোনোভাবেই মেধা বৃত্তিতে রূপান্তর করা যাবে না এবং যারা প্রকৃত অর্থেই এই বৃত্তির দাবিদার, তাদের বৃত্তি নিশ্চিত করতে হবে।\n\nযারা সম্পূরক বৃত্তি পাবে, তাদের একটি স্বচ্ছ, যাচাইকৃত ও সুস্পষ্ট তালিকা অতিদ্রুত প্রকাশ করতে হবে।\n\nআন্দোলনের সময় যে পরিমাণ অর্থ প্রদানের আশ্বাস দেওয়া হয়েছিল, সে পরিমাণ নিশ্চিত করতে হবে; পরিমাণ কমানো হলে তার জন্য প্রশাসনকে জবাবদিহি করতে হবে।\n\nবৃত্তি এককালীন দেওয়া হবে নাকি আবাসন সুবিধা নিশ্চিত না হওয়া পর্যন্ত চলমান থাকবে—তা সুস্পষ্ট করতে হবে।",
    "date": "2026-02-03T01:33:00+06:00",
    "language": "bn",
    "source": "bangla_tribune",
    "category": "my-campus",
    "tokens": 310,
    "named_entities": [],
    "tags": [],
    "crawled_at": "2026-02-02T19:55:11.378419"
  },
  {
    "url": "https://www.banglatribune.com/my-campus/932335/%E0%A6%9A%E0%A6%BE%E0%A6%B0-%E0%A6%A6%E0%A6%BF%E0%A6%A8-%E0%A6%AC%E0%A6%BF%E0%A6%A6%E0%A7%8D%E0%A6%AF%E0%A7%81%E0%A7%8E%E0%A6%B9%E0%A7%80%E0%A6%A8-%E0%A6%A5%E0%A6%BE%E0%A6%95%E0%A6%AC%E0%A7%87-%E0%A6%9C%E0%A6%AC%E0%A6%BF%E0%A6%B0-%E0%A6%B6%E0%A6%B9%E0%A7%80%E0%A6%A6-%E0%A6%B8%E0%A6%BE%E0%A6%9C%E0%A6%BF%E0%A6%A6-%E0%A6%AD%E0%A6%AC%E0%A6%A8",
    "title": "চার দিন বিদ্যুৎহীন থাকবে জবির শহীদ সাজিদ ভবন",
    "body": "জগন্নাথ বিশ্ববিদ্যালয়ের (জবি) শহীদ সাজিদ ভবনে ক্যাবল পরিবর্তন ও নতুন ক্যাবল স্থাপন কাজের জন্য আগামী ৪ ফেব্রুয়ারি থেকে ৭ ফেব্রুয়ারি পর্যন্ত চার দিন বিদ্যুৎ সেবা বন্ধ থাকবে বলে জানিয়েছে বিশ্ববিদ্যালয় প্রশাসন।\n\nসোমবার (২ ফেব্রুয়ারি) বিশ্ববিদ্যালয়ের প্রধান প্রকৌশলী মো. হেলাল উদ্দিন পাটোয়ারী সই করা এক বিজ্ঞপ্তিতে এ তথ্য জানানো হয়েছে।\n\nবিজ্ঞপ্তিতে বলা হয়, শহীদ সাজিদ ভবনের বেজমেন্টের এমডিবি থেকে সপ্তম তলা পর্যন্ত পুরাতন মেইন ক্যাবল পরিবর্তন করে প্রতিটি ফ্লোরের এফডিবি পর্যন্ত নতুন ক্যাবল স্থাপন করা হবে। এই সংস্কার কাজ বাস্তবায়নের লক্ষ্যে আগামী ৪, ৫, ৬ ও ৭ ফেব্রুয়ারি (বুধবার থেকে শনিবার) প্রতিদিন সকাল সাড়ে আটটা থেকে রাত ১০টা পর্যন্ত ভবনে বিদ্যুৎ সরবরাহ বন্ধ থাকবে।\n\nবিদ্যুৎ বন্ধ থাকার কারণে ভবনে অবস্থিত বিভাগ ও অফিসগুলোর দাফতরিক ও একাডেমিক কার্যক্রম ব্যাহত হতে পারে বলে জানানো হয়েছে। এ সময় সংশ্লিষ্ট সবার সহযোগিতা কামনা করা হয়েছে।",
    "date": "2026-02-03T01:09:00+06:00",
    "language": "bn",
    "source": "bangla_tribune",
    "category": "my-campus",
    "tokens": 130,
    "named_entities": [],
    "tags": [],
    "crawled_at": "2026-02-02T19:55:14.473530"
  },
  {
    "url": "https://www.banglatribune.com/business/power-and-fuel/932263/%E0%A6%AB%E0%A7%87%E0%A6%B0-%E0%A6%AC%E0%A6%BE%E0%A6%A1%E0%A6%BC%E0%A6%B2%E0%A7%8B-%E0%A6%8F%E0%A6%B2%E0%A6%AA%E0%A6%BF-%E0%A6%97%E0%A7%8D%E0%A6%AF%E0%A6%BE%E0%A6%B8%E0%A7%87%E0%A6%B0-%E0%A6%A6%E0%A6%BE%E0%A6%AE-%E0%A6%95%E0%A6%BE%E0%A6%B0%E0%A7%8D%E0%A6%AF%E0%A6%95%E0%A6%B0-%E0%A6%86%E0%A6%9C-%E0%A6%A5%E0%A7%87%E0%A6%95%E0%A7%87%C2%A0",
    "title": "অস্থির বাজারে ফের বাড়লো এলপি গ্যাসের দাম",
    "body": "চরম অস্থিরতার মধ্যে সরকারিভাবেও ফের ভোক্তা পর্যায়ে তরলীকৃত পেট্রোলিয়াম গ্যাসের (এলপিজি) দাম আবারও বাড়িয়েছে বাংলাদেশ এনার্জি রেগুলেটরি কমিশন (বিইআরসি)। বহুল ব্যবহৃত ১২ কেজির এক সিলিন্ডার এলপিজির দাম জানুয়ারি মাসের তুলনায় ফেব্রুয়ারিতে ৫০ টাকা বাড়ানো হয়েছে। সোমবার (২ ফেব্রুয়ারি) সন্ধ্যা থেকেই নতুন এই দাম কার্যকর হবে।\n\nবিইআরসির ঘোষণা অনুযায়ী, ১২ কেজির এলপিজি সিলিন্ডারের নতুন দাম নির্ধারণ করা হয়েছে ১ হাজার ৩৫৬ টাকা। গত জানুয়ারি মাসে এই দাম ছিল ১ হাজার ৩০৬ টাকা। এ নিয়ে টানা দুই মাস রান্নার গ্যাসের দাম বাড়ানো হলো।\n\nবিইআরসি আইন রক্ষার খাতিরে নতুন মূল্য ঘোষণা করলেও খুচরা বাজারে এর প্রভাব নিয়ে সংশয় রয়েছে। বর্তমানে রাজধানীর বিভিন্ন এলাকায় ১২ কেজির একটি সিলিন্ডার সরকারি দামের তোয়াক্কা না করে ২ হাজার ২০০ থেকে ২ হাজার ৩০০ টাকায় বিক্রি হচ্ছে। সরকারি নির্ধারিত মূল্যের চেয়ে প্রায় ১ হাজার টাকা অতিরিক্ত মূল্যে গ্যাস কিনতে হচ্ছে সাধারণ মানুষকে। যদিও সরকারের পক্ষ থেকে বলা হয়েছে, রমজানের আগে এলপিজি আমদানি বাড়িয়ে বাজার স্বাভাবিক করার চেষ্টা চলছে।\n\nবাসাবাড়িতে কেন্দ্রীয়ভাবে ব্যবহৃত রেটিকুলেটেড পদ্ধতিতে এলপিজির দামও বাড়ানো হয়েছে। নতুন দাম অনুযায়ী, প্রতিকেজি রেটিকুলেটেড এলপিজির দাম ১০৯ টাকা ২৯ পয়সা নির্ধারণ করা হয়েছে, যা গত মাসে ছিল ১০৫ টাকা ৮ পয়সা।\n\nএকই সঙ্গে যানবাহনে ব্যবহৃত অটোগ্যাসের দামও বেড়েছে। প্রতি লিটার অটোগ্যাসের দাম ২ টাকা ৩৪ পয়সা বাড়িয়ে ৬২ টাকা ১৪ পয়সা নির্ধারণ করেছে কমিশন। গত জানুয়ারি মাসে প্রতি লিটার অটোগ্যাসের দাম ছিল ৫৯ টাকা ৮০ পয়সা।\n\nবিগত কয়েক মাস ধরে এলপিজির দামের উত্থান-পতন অব্যাহত রয়েছে। পরিসংখ্যানে দেখা যায়, নভেম্বর মাসের তুলনায় প্রতি ১২ কেজি এলপিজি সিলিন্ডারের দাম ৩৮ টাকা বাড়িয়ে ১ হাজার ২৫৩ টাকা নির্ধারণ করা হয়েছিল। একই সময়ে অটোগ্যাসের দাম লিটারপ্রতি ১ টাকা ৭৪ পয়সা বাড়িয়ে ৫৭ টাকা ৩২ পয়সা করা হয়।\n\nআন্তর্জাতিক বাজারের সঙ্গে মিল রেখে তখন এলপিজির দাম ২৬ টাকা কমানো হয়েছিল, যার ফলে ১২ কেজি সিলিন্ডারের দাম ছিল ১ হাজার ২১৫ টাকা। অটোগ্যাসের দামও ১ টাকা ১৯ পয়সা কমিয়ে নির্ধারণ করা হয়েছিল ৫৫ টাকা ৫৮ পয়সা।\n\nউল্লেখ্য, জানুয়ারিতে ৫৩ টাকা এবং ফেব্রুয়ারিতে ৫০ টাকা বাড়ানোর ফলে টানা দুই মাস গ্রাহকদের বাড়তি খরচের চাপে পড়তে হলো।",
    "date": "2026-02-02T16:31:54+06:00",
    "language": "bn",
    "source": "bangla_tribune",
    "category": "business",
    "tokens": 319,
    "named_entities": [],
    "tags": [],
    "crawled_at": "2026-02-02T19:55:17.554429"
  },
  {
    "url": "https://www.banglatribune.com/business/news/932264/%E0%A6%85%E0%A6%B8%E0%A7%8D%E0%A6%A5%E0%A6%BF%E0%A6%B0-%E0%A6%B8%E0%A7%8D%E0%A6%AC%E0%A6%B0%E0%A7%8D%E0%A6%A3%E0%A7%87%E0%A6%B0-%E0%A6%AC%E0%A6%BE%E0%A6%9C%E0%A6%BE%E0%A6%B0-%E0%A7%AB-%E0%A6%98%E0%A6%A3%E0%A7%8D%E0%A6%9F%E0%A6%BE%E0%A6%B0-%E0%A6%AC%E0%A7%8D%E0%A6%AF%E0%A6%AC%E0%A6%A7%E0%A6%BE%E0%A6%A8%E0%A7%87-%E0%A6%86%E0%A6%AC%E0%A6%BE%E0%A6%B0%E0%A6%93-%E0%A6%A6%E0%A6%BE%E0%A6%AE",
    "title": "অস্থির স্বর্ণের বাজার: ৫ ঘণ্টার ব্যবধানে আবারও দাম কমলো",
    "body": "দেশের বাজারে বড় ধরনের অস্থিরতার মধ্যে একই দিনে মাত্র পাঁচ ঘণ্টার ব্যবধানে আবারও স্বর্ণের দাম কমানোর ঘোষণা দিয়েছে বাংলাদেশ জুয়েলার্স অ্যাসোসিয়েশন (বাজুস)। সোমবার (২ ফেব্রুয়ারি) বিকেলে বাজুসের বিজ্ঞপ্তিতে জানানো হয়, সবথেকে ভালো মানের বা ২২ ক্যারেটের প্রতি ভরি স্বর্ণের দাম আরও ৫ হাজার ৪২৩ টাকা কমানো হয়েছে।\n\nনতুন সিদ্ধান্ত অনুযায়ী, প্রতি ভরি (১১ দশমিক ৬৬৪ গ্রাম) ২২ ক্যারেট স্বর্ণের দাম এখন থেকে পড়বে ২ লাখ ৪৫ হাজার ৭৬০ টাকা। আজ বিকাল ৩টা ৪৫ মিনিট থেকেই নতুন এই দাম সারা দেশে কার্যকর হয়েছে।\n\nএর আগে আজ সোমবার সকালেই এক দফা দাম কমিয়েছিল বাজুস। তখন ২২ ক্যারেটের প্রতি ভরি স্বর্ণের দাম ৬ হাজার ৫৯০ টাকা কমিয়ে ২ লাখ ৫১ হাজার ১৮৪ টাকা নির্ধারণ করা হয়েছিল। অর্থাৎ, দিনের ব্যবধানে দু’দফায় স্বর্ণের দাম প্রায় ১২ হাজার টাকার বেশি কমেছে।\n\nবাজুসের মূল্য নির্ধারণ ও মূল্য পর্যবেক্ষণ স্থায়ী কমিটির সভায় এই সিদ্ধান্ত নেওয়া হয়েছে। কমিটির চেয়ারম্যান ডা. দেওয়ান আমিনুল ইসলাম শাহীনের সই করা বিজ্ঞপ্তিতে এটি জানানো হয়।\n\nউল্লেখ্য, গত কয়েকদিন ধরেই দেশের বাজারে স্বর্ণের দামে চরম অস্থিরতা দেখা যাচ্ছে। মাত্র একদিন আগেই রবিবার (১ ফেব্রুয়ারি) রাতেও দাম কমানোর ঘোষণা দিয়েছিল বাজুস। এই নিয়ে চলতি বছর এ পর্যন্ত ২২ বার সোনার দাম সমন্বয় করা হলো।",
    "date": "2026-02-02T16:43:09+06:00",
    "language": "bn",
    "source": "bangla_tribune",
    "category": "business",
    "tokens": 188,
    "named_entities": [],
    "tags": [],
    "crawled_at": "2026-02-02T19:55:20.593502"
  }
]